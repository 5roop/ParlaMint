ParlaMint-RO_2016-11-07-CD.u1	Bună ziua, stimați colegi.Declar deschisă ședința de astăzi a Camerei Deputaților și vă anunț că, din totalul celor 353 de deputați, și-au înregistrat prezența un număr de 152.În conformitate cu prevederile art. 94 din regulament, au fost distribuite următoarele documente: ordinea de zi a ședinței Camerei Deputaților; programul de lucru pentru perioada 7-12 noiembrie; lista rapoartelor depuse în perioada 31 octombrie-7 noiembrie; lista cu legile pentru care se poate exercita dreptul de sesizare a Curții Constituționale; informarea cu privire la inițiativele legislative înregistrate la Camera Deputaților. [2]Avem două informări.Una îl vizează pe domnul Constantin-Alin Bucur, care ne anunță că va activa în Grupul parlamentar al ALDE. [3]Și domnul deputat Daniel-Stamate Budurescu, de asemenea, va activa în Grupul parlamentar al ALDE. [4]Intrăm în ordinea de zi.Este vorba de Proiectul de Lege privind aprobarea Ordonanței de urgență a Guvernului nr. 20/2016 ....A, vă rog, aveți procedură. Vă rog.
ParlaMint-RO_2016-11-07-CD.u2	Domnule președinte,Stimați colegi,Cu acceptul celorlalți lideri, vă rog să introducem pe ordinea de zi PL-x 493/2015, la punctul 9. E vorba de un acord de la Paris, în domeniul schimbărilor climatice, acord care a fost semnat de către România, la New York, în aprilie 2016.
ParlaMint-RO_2016-11-07-CD.u3	Da. Mulțumesc.Pe ce poziție?
ParlaMint-RO_2016-11-07-CD.u4	Pe poziția 9.Și mai am unul după aceea.
ParlaMint-RO_2016-11-07-CD.u5	Pe poziția 9.Supun votului dumneavoastră introducerea pe poziția 9 a acestui acord.Cine este pentru? Mulțumesc.Voturi împotrivă? Nu.Abțineri? Nu.Colegi care nu-și exprimă votul? Nu.Cu unanimitate de voturi, 153 de voturi...Mai departe.
ParlaMint-RO_2016-11-07-CD.u6	Și pe poziția 10, PL-x 408/2015, este vorba de modificarea art. 36 din Legea nr. 1/2000. E vorba de înlocuirea unor probe privind participarea la război.
ParlaMint-RO_2016-11-07-CD.u7	Da. Atât, da?Pe poziția 10, da?Supun votului dumneavoastră și această introducere.Cine este pentru? Mulțumesc.Voturi împotrivă? Nu sunt.Abțineri? Nu sunt.Cu unanimitate de voturi, s-a aprobat.Bun. [5]2. Proiectul de Lege privind aprobarea Ordonanței de urgență a Guvernului nr. 20/2016 pentru modificarea și completarea Ordonanței de urgență a Guvernului nr. 57/2015 privind salarizarea personalului plătit din fonduri publice.Procedură de urgență.Guvernul? Domnul ministru.
ParlaMint-RO_2016-11-07-CD.u8	Mulțumesc foarte mult.Domnule președinte,Doamnelor și domnilor deputați,Este o zi importantă astăzi, în care discutăm despre o măsură cu un impact important asupra oamenilor.Din capul locului vreau să spun, clar și răspicat, că atât eu, cât și Guvernul pe care-l reprezint, similar cu ceea ce sunt convins că este și credința dumneavoastră, susținem nevoia unor salarii decente în zona sectorului public. Mai mult decât atât, este pentru toată lumea clar că fără oameni profesioniști și motivați nu vom putea niciodată avea un stat eficient.Guvernul a venit cu Proiectul de Ordonanță de urgență nr. 20 pentru a face o anumită corecție în sistemul public și a venit pentru două sectoare: pentru sănătate, unde a aplicat o grilă de salarizare care a repus ordine în sistemul de sănătate și a oferit o creștere medie de 15% pentru sistemul de sănătate;în ceea ce privește sistemul de educație, în mod similar, a oferit în Ordonanța nr. 20, în textul inițial, o creștere medie de 10% distribuită în două părți, 5% începând imediat din august și 5% anul următor.Mai apoi, ca pas următor, Guvernul a început, exact așa cum s-a anunțat și public, să lucreze împreună cu partenerii sociali la proiectul unei legi de salarizare unitară. Și cum am făcut acest lucru? L-am făcut începând cu lecțiile învățate, lecții învățate în ultimii șase ani, de când avem o astfel de lege, ea se numește Legea nr. 284/2010, care niciodată, în ultimii șase ani, nu a fost aplicată. Și problema se pune de ce este o zi importantă astăzi? Astăzi este o zi importantă pentru că ne putem uita la lecțiile pe care le-am avut cu privire la salarizarea sectorului public și învăța ceva. Care sunt aceste lecții?Prima lecție și cea mai importantă este că o lege este bună doar dacă poate fi susținută financiar. Motivul pentru care Legea nr. 284 n-a putut fi implementată până astăzi, doamnelor și domnilor deputați, este aceea că avea un cost mult prea mare. Discutam de un buget care nu era pur și simplu sustenabil pentru România, din 2010 încoace.Calculele făcute împreună cu Ministerul Finanțelor Publice, cu experții de la Comisia Națională de Prognoză, conform angajamentelor pe care ni le-am asumat la nivel european în ceea ce înseamnă proiecția bugetară pe termen mediu a României, care ia în calcul și proiecțiile de creștere economică, ne arată că pentru creșterea de masă salarială pentru următorii cinci ani de zile avem la dispoziție 14 miliarde de lei. Repet, 14 miliarde de lei, până în anul 2021. Acest lucru înseamnă, pentru toți oamenii din sectorul public, o creștere în medie de 30%.Ei bine, această creștere de 30% este în mod evident mult mai mare, este dublă față de ceea ce se discută astăzi, evident, în raportul comisiei.Deci prima lecție este că o lege este bună doar dacă poate fi susținută financiar.A doua lecție importantă este că, dacă intrăm prin această abordare de ordonanțe de urgență ce scot în evidență niște sectoare, față de alte sectoare, ajungem imediat la o problemă de echitate.De ce îndrăznesc să mă adresez dumneavoastră astăzi și să discutăm această problemă de echitate?
ParlaMint-RO_2016-11-07-CD.u9	Vă rog să concluzionați, domnule ministru, vă rog frumos.
ParlaMint-RO_2016-11-07-CD.u10	Sigur. Mai am încă un singur criteriu și gata.Problema de echitate este importantă, pentru că în spatele unui raport al comisiei care ne prezintă că în general cresc salariile cu 5 până la 15 procente, avem de fapt lucruri care sunt ascunse în grile, ca, de exemplu, că la farmaciștii primari salariile cresc cu 53%.Și, repet, aici nu discutăm de farmaciștii debutanți, de tinerii care trebuie încurajați să intre în sistemul de farmacie, ci de farmaciștii cu experiență, ale căror salarii cresc cu 53%.În mod similar, una dintre majorările pe care le avem la dispoziție nu se referă la cei care intră în sistem sau cei care sunt cu salarii mici, ci se referă la contabili, care au creșteri de 63%, directorii de școli care au creșteri de peste 50%.Dacă aceasta este intenția, atunci înseamnă că nu am învățat nimic din lecțiile anterioare și pe problema de echitate înseamnă că înțelegem că efectul acestor modificări propuse în raportul comisiei va duce la o polarizare între cei care abia intră în sistem și cei care sunt acum cu cele mai mari creșteri procentuale, ca să nu mai discutăm de creșterile în valoare nominală. Dacă aplici un procent la o valoare mai mare, grosul creșterii este la cei care au salariile deja mai mari.Prin urmare, ceea ce vreau să vă rog în acest ceas important pentru țară, este să înțelegeți că modul în care s-a făcut raportul va crește salariile mai mult celor care deja au salarii mai mari și mai puțin celor care sunt la intrarea în sistem, adică exact pe cei pe care vrem să-i păstrăm în țară: farmaciști, asistente, medici sau învățători, profesori.Nu este firesc să am creștere de peste 50% la cadre de conducere, în condițiile în care problema noastră este învățătorul de la sat.Și ca să mă apropii de concluzii...O altă lecție foarte importantă pe care cu toții încercăm să o învățăm și pe care ar trebui să o putem aplica este aceea legată de faptul că, dacă vom insista pe două sectoare, uitând celelalte sectoare în urmă, vom lua niște resurse pe care le știți, ca estimare, că e vorba de 4,85 miliarde de lei, de la o mărire potențială pe care am putea-o aplica și celorlalte sectoare.Prin urmare, cei din administrația publică locală vor fi condamnați să stea pe loc o perioadă de timp, dacă din 14 miliarde de lei vom lua acum 4,85.
ParlaMint-RO_2016-11-07-CD.u11	Rog puțină liniște!Domnule ministru, vă rog să concluzionați.
ParlaMint-RO_2016-11-07-CD.u12	Acest lucru înseamnă că, practic, intră anumite sectoare, în defavoarea altor sectoare.Ce vă propunem, doamnelor și domnilor deputați?Vă propunem să lăsați ordonanța de urgență exact așa cum era. Să înțelegem cu toții că și față de ce au solicitat sindicatele - practic aici rezolvăm mult mai mult decât TESA, DSP, Direcția de sănătate publică și asistență socială - practic sunt niște măriri care nici măcar nu erau în discuție în spațiul public.Mai mult decât atât, vreau doar să înțelegeți că dacă vom avea această abordare astăzi, de fapt ne vom restricționa în a putea aplica proiectul Guvernului care, vă repet, este sustenabil, vine cu o creștere de 30% în cinci ani, care se poate cu adevărat implementa.
ParlaMint-RO_2016-11-07-CD.u13	Mulțumesc, domnule ministru.
ParlaMint-RO_2016-11-07-CD.u14	Unii dintre dumneavoastră.... Chiar închei acum.Unii dintre dumneavoastră mă întrebau în urmă cu câteva zile, când am avut discuția, de ce mă lupt totuși cu atât de mare, să spunem, convingere în comisii? Spunea domnul deputat: "Domnule, parcă ar fi banii dumneavoastră! De ce vă agitați așa?".Și răspunsul meu a fost și atunci și este și astăzi: pentru că sunt banii oamenilor din această țară. Lor le vindem această iluzie, lor le vindem această iluzie pe care în prag de alegeri este ilegal să putem să o promovăm.Apelez astăzi, doamnelor și domnilor deputați, la înțelegerea și responsabilitatea dumneavoastră de a nu păcăli oamenii din țară, de a păstra demnitatea funcției și a înțelege cu adevărat că singurul mod în care putem implementa o politică coerentă de salarizare este într-un mod în care stăm, facem calculele, vedem cât ne permitem, nu ne grăbim și implementăm ceva care are sens pentru cinci ani de zile, ca toată lumea să aibă de câștigat.Vă mulțumesc.
ParlaMint-RO_2016-11-07-CD.u15	Și eu mulțumesc.Raport comun, cele trei comisii, cine prezintă?Domnul Solomon. Raport comun, Comisia pentru muncă, Comisia juridică și Comisia pentru buget. Raport comun, vă rog.
ParlaMint-RO_2016-11-07-CD.u16	Mulțumesc, domnule președinte.Proiectul de lege supus dezbaterii are ca obiect de reglementare modificarea și completarea Ordonanței de urgență a Guvernului nr. 57/2015.Modificările aduse vizează, în principal, reducerea disfuncționalităților de încadrare în sistemul public; restructurarea completă a sistemului de salarizare în cadrul familiei ocupaționale "Sănătate", începând cu luna august 2016; restructurarea completă a sistemului de salarizare pentru personalul didactic și didactic auxiliar din învățământ, începând cu luna august 2016; introducerea unui sistem de premiere bazat pe condiții de reformă și criterii de performanță pentru personalul din sistemul de sănătate, începând cu luna ianuarie 2017, și pentru personalul didactic și didactic auxiliar din învățământ, începând cu luna ianuarie 2018; modificarea și completarea Legii nr. 284/2010, în sensul înființării registrului general de evidență al persoanelor plătite din fonduri publice; acordarea majorării salariale de care a beneficiat personalul din sistemul de asistență socială, sistemul medical și sistemul penitenciar și pentru personalul de probațiune care efectuează activități similare de asistență socială.La ședințele comune ale Comisiei pentru muncă și protecție socială și Comisiei pentru buget, finanțe și bănci au fost prezenți 29 de membri din Comisia pentru buget și 29 de membri din Comisia pentru muncă.Plenul celor două comisii propune plenului Camerei Deputaților adoptarea proiectului de lege, cu amendamentele admise și redate în anexele care fac parte integrantă din prezentul raport.Proiectul de lege face parte din categoria legilor ordinare.Camera Deputaților este Cameră decizională.
ParlaMint-RO_2016-11-07-CD.u17	Vă mulțumesc, domnule președinte.Dezbateri generale?Domnul președinte Dragnea, Grupul PSD.
ParlaMint-RO_2016-11-07-CD.u18	Mulțumesc, domnule președinte.Stimați colegi,Am ascultat mai devreme o intervenție de la acest microfon din partea Guvernului, unde ni s-au predat niște lecții.O lecție importantă pe care ar trebui să o învețe toți membrii Guvernului, și nu numai, ar fi că nu e bine să minți și, de asemenea, nu e bine să dezinformezi. Și să vă spun și de ce nu e bine, adică să le spun și de ce nu e bine, pentru că - și vreau să vă anunț public că Parlamentul nu va mai sta spectator - în art. 404 din Codul penal se prevede: "Comunicarea sau răspândirea, prin orice mijloace de știri, date sau informații false ori de documente falsificate, cunoscând caracterul fals al acestora, dacă prin aceasta se pune în pericol securitatea națională, se pedepsește cu închisoarea de la 1 la 5 ani". Aceasta nu este o amenințare, este doar o avertizare, pe care am mai făcut-o public.S-au dezbătut, în ultimele zile, două teme importante, într-un mod tendențios și mincinos.Prima temă ar fi aceea că nici nu putem reduce taxele în această perioadă, nici nu putem crește salarii, făcându-se referire la Legea responsabilității fiscal-bugetare.În primul rând trebuie să înțeleagă toată lumea că Parlamentul este singura instituție din România care adoptă legi. Parlamentul nu poate fi oprit să adopte o lege, pentru că... aceasta este esența democrației. Legea responsabilității fiscal-bugetare se referă la interzicerea dreptului Guvernului de a promova acte normative care să aibă ca efect creșterea veniturilor, nu la Parlament. Nicăieri în lume un Parlament nu poate fi oprit să legifereze, mai ales când noi discutăm despre o ordonanță venită de la Guvern în Parlament, care a intrat pe circuitul parlamentar. S-a spus mai devreme că acea ordonanță a pus ordine în sistem. Eu cred că sindicatele au spus altceva: a pus dezordine în sistem și sindicatele au reacționat nu pentru că le era bine cu acea ordonanță, ci pentru că le era rău și producea foarte multă tulburare și nedreptate în sistem.Acum am lămurit problema legalității și a dreptului Parlamentului de a legifera. Să vorbim despre o mare minciună, și anume că nu sunt bani.Stimați colegi,Lucrăm cu materialul clientului, și anume, cu datele oficiale de la Ministerul de Finanțe. Guvernul Dacian Cuza, pardon, Dacian Cioloș ... Nu Cuza, am rămas pe mitingul de aseară.... și-a asumat, prin Legea bugetului de stat propusă și adoptată de Parlament, prin programarea bugetară, că va cheltui 255 de miliarde de lei, execuția la primele nouă luni - și vorbim de date oficiale. Avem și datele neoficiale, cu execuția la zece luni. Dar execuția în primele nouă luni este 169 de miliarde de lei. Aceasta înseamnă o medie de cheltuieli a acestui Guvern de 19 miliarde de lei pe lună. Deci au rămas de cheltuit până la finalul anului 86 de miliarde de lei. Dacă am merge pe media cheltuielilor din fiecare lună, ceea ce îmi vine greu să cred, să zicem, ar însemna 19 miliarde de lei pe fiecare lună în următoarele trei luni de zile. Ar mai rămâne bani necheltuiți 29 de miliarde de lei, pentru care vor trebui la un moment dat să dea socoteală.În ceea ce privește impactul bugetar al acestei legi, este o minciună faptul că impactul net, impactul efectiv este de 4,6 sau 4,8 sau 5 miliarde de lei, este o minciună, pentru că oricine știe că de a doua zi aproape jumătate din acești bani se întorc la bugetul de stat. Și, dacă e să discutăm foarte cinstit, nici măcar nu pleacă, se fac niște operațiuni contabile și banii nici măcar nu pleacă din buget. Deci impactul, și după efectul de multiplicare net... Și dacă cineva de la Ministerul de Finanțe vrea să mă contrazică, îl aștept oricând. Impactul net este la 1,6 - 1,8 miliarde lei. Atât va fi suportarea de către bugetul de stat.Să vă dau și alte informații. Sistemul public de salarizare din România costă 58 de miliarde de lei pe 2016, brut.Impactul net efectiv este de 34 de miliarde de lei, este costul suportat de buget. 34 de miliarde lei.Dacă am aplica 15% la toate categoriile bugetare, ar însemna un impact de 5 miliarde de lei.Și acum, noi avem ...Noi... ei, după ce și-au luat țara înapoi! ... 29 de miliarde de lei, care în mod sigur vor rămâne necheltuiți până la finalul anului.Ne spun de dorința de a nu depăși deficitul bugetar. Păi deficitul bugetar la această oră este de 0,4 - 0,45%. N-au cum să mai atingă anvelopa de 2,8 - 2,9%.Pentru anul viitor creșterea economică prognozată de Comisia de Prognoză generează, în final, ca să nu vă mai ocup timpul, venituri în plus la bugetul general consolidat de aproximativ 14 miliarde de lei.Oameni buni, treziți-vă, nu mai țineți banii necheltuiți și oamenii cu salarii foarte mici! Există suficientă anvelopă bugetară, există suficiente fonduri pentru așa ceva, nu încercați să vă mai opuneți, pentru că aceste majorări salariale sunt necesare! Ați făcut socoteala care este raportul dintre un salariu al unui medic din România și un medic din Uniunea Europeană sau al profesorilor? Să știți că medicii și profesorii nu sunt nici pomanagii, pentru că aceasta nu este o pomană electorală, nu sunt nici trântori, sunt oameni dintre care unii ne salvează viețile, alții care ne educă copiii.Și cer tuturor colegilor mei să votăm astăzi, la votul final, această lege, care este și necesară, are și suficiente resurse financiare și nu are niciun fel de problemă de constituționalitate!Vă mulțumesc mult.
ParlaMint-RO_2016-11-07-CD.u19	Și eu vă mulțumesc, domnule președinte.Alte intervenții?Grupul UNPR.Alte intervenții? Grupul UDMR, vă rog. Nu?Minoritățile? Vă rog.
ParlaMint-RO_2016-11-07-CD.u20	Mulțumesc, domnule președinte.Stimați colegi,Doamnelor și domnilor,O problemă de principiu. Când în România costul vieții se aliniază la costul întregii Europe, a Uniunii Europene, trebuie să facem și noi anumite selecții, poate, să vedem cu ce începem. Poate fi un start să spunem că, în România, pe primul loc este sănătatea, educația, apărarea și am mai primit încă o întrebare: de ce nu și administrația publică locală, cei care semnează pentru milioane și miliarde? Au rămas tot în discuții. Dacă nu vom face un pas înainte, într-adevăr spre a face un efort pentru acești cetățeni, colegi ai noștri, pentru că mulți dintre noi suntem colegi, cadre didactice, medici.Domnule ministru, aveți dreptate, trebuie să găsim... Haideți să găsim împreună, acum, peste șase luni de zile, peste un an de zile... trebuie să facem ceva! S-a întâmplat să fie acum, suntem câțiva aici, în Parlament, nu toți, dar trebuie să spunem că în societatea românească e nevoie, ca de o sclipire, să putem să spunem: da, e nevoie de sprijin. Și noi spunem la fel: e nevoie de sprijin.Poate Parlamentul să decidă? Acum e nevoie. Va decide și vom vedea dacă se poate să ajungem la un numitor comun cu cei care vor fi la guvernare. Există posibilitatea ca noul Guvern care vine să pună din nou în discuție aceste măriri salariale și la 1 ianuarie va fi o ordonanță de urgență care va spune: "Se amână". Dar noi vom rămâne, eu, ca deputat, și ceilalți colegi, ca deputați, de ce n-am spus ceva, an de an. Și eu, și alții am fost în Comisia pentru muncă, în Comisia pentru buget, finanțe, cu diferite proiecte și programe pentru sprijinul unora și al altora, nu al lor personal, ci ca părți din societate. Și noi am avut o discuție în Grupul parlamentar al minorităților naționale, să spunem că e nevoie sau să nu spunem? În mare parte am spus: "Da, e nevoie de aceste creșteri salariale." Și vom încerca să sprijinim și acum, și pe viitor.Vă mulțumesc.
ParlaMint-RO_2016-11-07-CD.u21	Grupul UDMR. Domnul Márton Árpád.Și apoi, de la neafiliați, un vorbitor.
ParlaMint-RO_2016-11-07-CD.u22	Domnule președinte,Doamnelor și domnilor deputați,După cum știm cu toții, nicio lege nu este perfectă, chiar de intenționăm să o perfectăm din ce în ce mai bine. Nici acest raport nu este perfect. Suntem conștienți de aceasta.Grupul nostru parlamentar, de exemplu, a încercat, în consonanță cu cele spuse de colegul nostru de la Grupul minorităților, poate sunteți mai aproape de colegii noștri din administrația publică locală, să mărim salariile și pentru aceștia, pentru că la nivel central, cu diferite ordonanțe s-au tot mărit, iar oamenii aceștia care semnează foarte multe lucruri, pe care îi verifică DNA-ul, care au de retrocedat pământuri, care trebuie să acceadă niște sume europene, mă rog, mai sunt blocați de către diferite ministere, acolo se dau bani mulți, aceștia sunt plătiți foarte prost.Din păcate, în comisie, această idee a noastră n-a fost recepționată.Mai departe, cele spuse aici de domnul ministru parțial sunt corecte. Adică, pentru cei cu salarii mici această lege va aduce o mărire mai puțin însemnată, dar va aduce. Iar, e adevărat, și aceasta, pentru unii care au salarii mari sau mai mari, ajung să primească un spor, poate nu procentual, dar, din punct de vedere al sumei primite, mult mai mare.Este adevărat, poate aici ar fi trebuit să lucreze cu mai multă atenție această comisie, și nu într-o singură zi, adică într-o singură noapte. Că astfel, s-ar putea să avem o lege care să distorsioneze în anumite segmente și mai mult situația din salarizare.Dar, cu toate acestea, această lege aduce o îmbunătățire a salarizării unor activități importante pentru întreaga societate.Ca atare, grupul nostru parlamentar va vota acest proiect de lege în forma venită prin raport de la comisie și sperăm ca viitorul parlament, viitorul guvern să vină cu un proiect de salarizare unitar, prin care să corectăm acele erori pe care le putem încă găsi inclusiv în acest raport.Vă mulțumesc.
ParlaMint-RO_2016-11-07-CD.u23	Vă mulțumesc, domnule deputat.Procedură. Vă rog.
ParlaMint-RO_2016-11-07-CD.u24	Vă mulțumesc foarte mult, domnule președinte.Din nefericire, raportul pentru această lege importantă a fost postat pe site abia în urmă cu câteva zeci de minute. Este un raport de 127 de pagini. Faptul că nimeni dintre dumneavoastră care nu a făcut parte dintre comisiile raportoare nu are acces la acest raport să-l studieze pe îndelete înseamnă desfigurarea parlamentarismului, care presupune dezbatere, analiză, dezbatere aprofundată. Nu vom putea da un vot de conștiință asupra acestui proiect de lege, dacă nu suntem informați asupra conținutului său.Această grabă cu care a fost forțat raportul, a fost forțată aducerea lui în plen, deși știți bine, regulamentul prevede 5 zile, cu 5 zile înainte trebuia să fim informați asupra conținutului lui, nu arată decât un interes electoral, ceea ce este foarte trist. Mi-aș fi dorit mai multă responsabilitate, tocmai pentru că este vorba de legi importante care vizează milioane de oameni. Dacă proiectul are erori, cine va plăti politic pentru ele?Vă mulțumesc.
ParlaMint-RO_2016-11-07-CD.u25	Vă rog, domnul Neacșu, tot procedură. Și, apoi, domnul Pușcaș. Vă rog.
ParlaMint-RO_2016-11-07-CD.u26	Dacă tot vorbim de responsabilitate, măcar să fim responsabili pentru ceea ce declarăm de aici.Două chestiuni mi-au atras atenția. Acest raport a fost adoptat săptămâna trecută, pe data de 1 și a fost publicat în consecință.Al doilea lucru, cele o sută și ceva de pagini sunt 42. Bănuiesc că discutăm despre același raport.Deci aș vrea ca, atunci când venim să vorbim aici, să spunem ceea ce este adevărat și corect, stimați colegi.Vă mulțumesc.
ParlaMint-RO_2016-11-07-CD.u27	Da, vă mulțumesc. Domnul Pușcaș. Vă rog.
ParlaMint-RO_2016-11-07-CD.u28	Vă mulțumesc, domnule președinte.Stimați colegi,Din înțelepciunea poporului s-a născut și acest proverb: un nebun aruncă o piatră în lac și o sută de înțelepți se chinuie să o scoată.Noi, astăzi, ne chinuim să corectăm un act normativ emis de Guvern, pentru că eu refuz să cred că intenționat a fost trimis așa, și să facem dreptate unor categorii sociale.Cu toții, știm că sănătatea este unul dintre domeniile esențiale pentru evoluția viitoare a unui popor și că sistemul de sănătate din România este în pragul colapsului.Aceste aspecte au fost reamintite și de Sindicatul Sanitas prin greva organizată săptămâna trecută.Noi astăzi avem posibilitatea ca, împreună, să punem umărul la rezolvarea parțială a problemelor din Sănătate, și anume salarizarea personalului medical. Dacă nu rezolvăm problema salarizării personalului medical, atunci, în doi-trei ani, vom avea spitale goale, lipsite de profesioniști, lipsite de medici și asistente medicale, ceea ce echivalează cu un atentat la siguranța națională, un atentate, de fapt, la fiecare dintre noi.Atunci, acest Guvern, cu siguranță, nu va mai fi, dar noi, Parlamentul, vom fi trași la răspundere, pentru că nu am luat măsurile care se impun.Dacă dorim să înceapă odată reforma în Sănătate, trebuie să începem cu salarizarea personalului medical. Fără acest lucru, nu vom reuși niciodată.Exodul medicilor și al asistentelor poate fi oprit sau cel puțin diminuat prin acordarea respectului cuvenit. Acest lucru îl putem arăta și prin faptul că prețuim munca lor la adevărata lor valoare.Sigur că, prin acordarea acestor majorări de aproximativ 15%, va exista și un impact bugetar. Dar, vă întreb, stimați colegi: impactul plecării în masă a mii de medici și asistente, anual, impactul lipsei specialiștilor în Sănătate, impactul pacienților care nu vor mai avea medici care să-i trateze nu credeți că este incalculabil pentru noi, toți? Nu credeți că o viață de om este mai importantă decât impactul câtorva milioane de lei de la bugetul țării?Dacă aceste majorări nu vor fi acordate acum, atunci, cum vor putea fi dublate salariile medicilor în următorii ani, așa cum susțin unele partide politice în programele lor și care, din păcate, astăzi nu sunt în sală la dezbateri.Haideți, deci, să votăm această ordonanță cu toții, haideți, să le oferim celor din Sănătate, celor de la Sanitas, respectul pe care-l merită!Vă mulțumesc.
ParlaMint-RO_2016-11-07-CD.u29	Da. Vă mulțumesc.Alte intervenții nu mai sunt.Intrăm în dezbatere. Grupul ALDE. V-am rugat să vă înscrieți. Vă rog, Grupul ALDE.
ParlaMint-RO_2016-11-07-CD.u30	Stimați colegi,Domnule ministru,Trebuie să vă spun că astăzi sunt aici și datorită faptului că foarte mulți cetățeni, membri ai Sindicatului Sanitas,, la Suceava, m-au contactat și m-au rugat să avem și să am înțelepciunea de a sprijini acest proiect. O fac și din cauza asta și, domnule ministru, o fac și pentru că sunt profesor, cadru universitar. Nu știu ce meserie aveați înainte de a fi ministru, dar eu, înainte de a fi deputat, am fost cadru universitar și sunt în continuare și vă spun că marea majoritate a profesorilor din România trăiesc cu salarii de subzistență.În acest sens, spun foarte clar și răspicat că un guvern care spune că nu are bani pentru medici, asistente, profesori și educatori, trebuie să plece acasă.Vă mulțumesc.
ParlaMint-RO_2016-11-07-CD.u31	Vă mulțumesc.Alte intervenții nu mai sunt. Au vorbit toate grupurile. Grupurile parlamentare vorbesc câte unul. Este procedură de urgență. Vă mulțumesc.Deci, toți colegii de la grupurile parlamentare prezente au vorbit.Intrăm în dezbateri.Avem 39 de amendamente admise.Dacă la titlul legii sunt observații? Nu.De la 2 până la 10 dacă sunt observații? Nu.De la 11 până la 21 dacă sunt observații? Nu.De la 21 la 30 dacă sunt observații? Nu.De la 31 la 39 dacă sunt observații? Nu.La Anexa nr.1 dacă sunt observații? Nu.La Anexa nr.2 dacă sunt observații? Nu.La Anexa nr.3 dacă sunt observații? Nu.Rămâne la votul final.A rămas la votul final.Vă mulțumesc. [6]Mergem mai departe.4. Proiectul de Lege pentru modificarea și completarea Legii nr.249/2015 privind modalitatea de gestionare a ambalajelor și a deșeurilor de ambalaje, precum și pentru modificarea Ordonanței de urgență a Guvernului nr.196/2005 privind Fondul pentru mediuEste raport de respingere.Cine-l prezintă?Dacă inițiatorii... Nu.Avem raport de respingere.Comisia pentru mediu și echilibru ecologic. Doamnă președinte, vă rog.
ParlaMint-RO_2016-11-07-CD.u32	Vă mulțumesc, domnule președinte.În conformitate cu Regulamentul Camerei Deputaților, Comisia pentru mediu și echilibru ecologic a fost sesizată spre dezbatere în fond cu proiectul de lege mai sus menționat.Proiectul de lege are ca obiect de reglementare modificarea și completarea Legii nr.249/2015, precum și modificarea Ordonanței de urgență a Guvernului nr.196/2005, în vederea clarificării responsabilităților pentru fiecare parte din sistem, precum și a așezării juste a valorii contribuției datorate Fondului pentru mediu de către operatorii economici care introduc pe piață bunuri ambalate, ambalaje sau anvelope în cazul nerealizării obiectivelor de valorificare.Menționez faptul că Senatul, în calitate de prima Cameră sesizată, a adoptat proiectul de lege.În urma dezbaterilor și a opiniilor exprimate, membrii comisiei au hotărât, cu majoritate de voturi, să propună plenului Camerei Deputaților un raport de respingere cu amendamentele prevăzute în Anexa nr.1, care fac parte integrantă din prezentul raport.Membrii comisiei au hotărât această respingere întrucât nivelul propus al penalității pe neîndeplinirea țintelor de reciclare este sub costul de colectare și reciclare.De asemenea, stabilirea unui cost al penalităților datorate statului pentru neîndeplinirea obiectivelor de valorificare a deșeurilor sub costul economic de colectare-valorificare, ar genera distorsiuni de concurență pe piața liberă din acest domeniu.Camera Deputaților este Cameră decizională, iar proiectul de lege face parte din categoria legilor ordinare.Vă mulțumesc.
ParlaMint-RO_2016-11-07-CD.u33	Vă mulțumesc, doamnă președinte.Dacă sunt intervenții?Da. Domnul Ovidiu Iane. Vă rog, domnule deputat.
ParlaMint-RO_2016-11-07-CD.u34	Vă mulțumesc, domnule președinte.Stimați colegi,Asistăm din nou la o tentativă de a încerca să nu reușim să reciclăm nimic în țara asta.După cum știm, până acum, până anul trecut, când s-a început cu adevărat un control serios pe ceea ce înseamnă de fapt cifrele raportate în domeniul reciclării și s-a constatat că erau făcute doar din pix, odată cu Legea nr.249/2015, pe care am adoptat-o în conformitate cu directiva respectivă și am aliniat răspunderea producătorului la răspunderea organismelor de transfer de responsabilitate și, de asemenea, am venit cu niște penalități - atenție! -, și nu, așa cum se vehiculează, adică, o taxă. Și vreau să vă spun că, de fapt, nu este nicio taxă. Este vorba despre o penalitate, adică, ca și atunci când ai o contravenție, atunci când greșești, plătești.Dacă noi, astăzi, nu am respinge această inițiativă, ne-am trezi că tot sistemul de colectare și de reciclare ar intra în faliment, pentru că costul acela propus de inițiatori este sub orice cost pe kilogram care s-ar putea realiza în ceea ce privește reciclarea, și atunci ar prefera să plătească acea penalitate de 30 de bani, decât să mai colecteze, la cifrele corecte care sunt.
ParlaMint-RO_2016-11-07-CD.u35	Da, vă mulțumesc.
ParlaMint-RO_2016-11-07-CD.u36	Iar România riscă să intre în infringement. Și, mai mult decât atât, riscăm să luăm o amendă de la Uniunea Europeană de circa 250 de mii de euro pe lună.Vă mulțumesc.
ParlaMint-RO_2016-11-07-CD.u37	Da. Vă mulțumesc.Alte intervenții? Nu mai sunt alte intervenții.Rămâne la votul final, cu propunere de respingere. [7]5. Următorul, Proiectul de Lege privind aprobarea Ordonanței de urgență a Guvernului nr.30/2016 pentru modificarea și completarea Legii nr.248/2013 privind organizarea și funcționarea Consiliului Economic și Social, PL-x 502/2016.Doamnă ministru, vă rog. Doamna ministru Violeta Alexandru. Vă rog.
ParlaMint-RO_2016-11-07-CD.u38	Bună ziua!Stimate domnule președinte,Stimați membri ai Biroului permanent,Stimate doamne deputați și domni deputați,Permiteți-mi, în primul rând, să vă mulțumesc pentru faptul că ați fost de acord ca pe ordinea de zi de astăzi să intre acest proiect de lege și că, în acest fel, sunteți alături de eforturile pe care în ultimele luni, chiar de la începutul anului, am încercat să le facem pentru deblocarea activității CES, mai precis pentru a se putea organiza noul plen al Consiliului Economic și Social, această deosebit de importantă instituție pentru calitatea actelor normative, pentru punctele de vedere pe care CES-ul este chemat să le exprime atât pe proiectele de acte normative inițiate de Guvern, cât și pe ale Parlamentului. Motiv pentru care permiteți-mi să vă mulțumesc pentru acest lucru și, în mod deosebit, președintelui Camerei Deputaților, domnul Iordache, cu care am colaborat strâns, repet, instituția fiind o instituție deosebit de importantă atât pentru Guvern, cât și pentru Parlament.Fiind un om al dialogului, în aceste luni, până la momentul la care stau în fața dumneavoastră, am avut zeci de discuții alături de colegul meu, Dragoș Pâslaru, și echipa Domniei Sale de la Ministerul Muncii, Familiei, Protecției Sociale și Persoanelor Vârstnice, sperând ca părțile din CES să găsească matur o rezolvare pentru deblocarea situației, însă nu am găsit acest rezultat, motiv pentru care, în vara acestui an, am intervenit asupra textului care reglementează activitaea CES, așezând un termen-limită până la care părțile care nu depuseseră dosare de reprezentanți să o poată face și, astfel, noul plen să-și înceapă activitatea. La acel moment, răspundeam unui blocaj provocat de patronate, care nu făcuseră acest lucru.Ulterior ordonanței, am fost în situația în care sindicatele au intrat într-o situație de contestare reciprocă, în baza unor protocoale și a unor înțelegeri din anul 2015 pe care unii dintre dânșii nu le-au mai recunoscut. Motiv pentru care, împreună cu comisia din Camera Deputaților care activează în domeniul muncii și protecției sociale, am dezbătut astăzi - și comisia a aprobat - raportul de așa manieră încât și sindicatele, cât și patronatele vor trebui ca, până la 31 decembrie, să reia procedurile și să-și numească reprezentanții în noul plen.Apreciez că raportul comisiei corespunde realității pe care o trăim în acest moment și sper ca zecile de ore de discuții cu fiecare parte să-și găsească, în final, rezultatul în sensul în care toate părțile din nou plen al CES să-și numească reprezentanții și instituția să plece pe un făgaș normal.Vă mulțumesc și aștept votul dumneavoastră.
ParlaMint-RO_2016-11-07-CD.u39	Și eu vă mulțumesc, doamnă ministru.Comisia. Domnul președinte Solomon.Stimați colegi,Vă informez că la 17,15 vom opri dezbaterile, ca la ora 17,30 să înceapă votul final.Domnule președinte Solomon, raportul comisiei.De aceea, vă rog să vă stabiliți timpul.
ParlaMint-RO_2016-11-07-CD.u40	Vă mulțumesc, domnule președinte.Proiectul de lege are ca obiect de reglementare modificarea și completarea Legii nr.248/2013 privind organizarea și funcționarea Consiliului Economic și Social, referitor la procedura de repartizare a numărului de locuri în plenul CES, încetarea mandatului plenului CES în funcțiune, precum și stabilirea unui nou termen pentru constituirea unui nou plen al CES.Comisia propune aprobarea proiectului de lege cu amendamente.Face parte din categoria legilor organice.Camera Deputaților este Cameră decizională.
ParlaMint-RO_2016-11-07-CD.u41	Vă mulțumesc, domnule președinte.Dezbateri generale dacă sunt? Domnul Popa. Vă rog.
ParlaMint-RO_2016-11-07-CD.u42	Domnule președinte,Stimați colegi,Acest Consiliu Economic și Social poate și trebuie să fie un instrument foarte important atât în ceea ce privește dialogul social, cât și în ceea ce privește elaborarea, elaborarea temeinică a unor strategii de guvernare, indiferent de guvernul care va fi.După părerea mea, s-a întârziat foarte mult. Eu am adresat mai multe interpelări Guvernului pe această temă. Bine că, în sfârșit, s-a reglementat și s-a dat un termen până la care acest plen al CES-ului va fi constituit.Grupul ALDE va vota acest proiect de lege, în speranța că, în sfârșit, vom avea un dialog funcțional în România, între Guvern și partenerii sociali.Vă mulțumesc.
ParlaMint-RO_2016-11-07-CD.u43	Și eu vă mulțumesc.Alte intervenții?Nu mai sunt alte intervenții.Avem 9 amendamente admise și două respinse.La titlul legii dacă sunt observații? Nu.La 2 marginal, articolul unic, dacă sunt observații? Nu.De la 3 până la 9 dacă sunt observații? Nu.Vă mulțumesc.Rămâne la votul final. Are caracter organic. [8]6. Următorul, Proiectul de Lege pentru aprobarea Ordonanței de urgență a Guvernului nr.57/2016 privind reglementarea unor măsuri în vederea conformării statului la unele obligații de mediu din sarcina operatorilor economici din industria extractivă, aflați sub autoritatea Ministerului Economiei, Comerțului și Relațiilor cu Mediul de Afaceri, PL-x 456/2016.Guvernul. Ministerul Economiei. Doamna secretar de stat, doamna Anca Chiser. Vă rog, doamnă secretar de stat.
ParlaMint-RO_2016-11-07-CD.u44	Scopul prezentei ordonanțe de urgență îl constituie crearea mijlocului legal de finanțare de la bugetul de stat a măsurilor de protecție a mediului menite să remedieze factorii de mediu prin aducerea acestora în limitele admise.Astfel, prin prezenta ordonanță este reglementată modalitatea prin care statul român, prin Ministerul Economiei, Comerțului și Relațiilor cu Mediul de Afaceri, care are sub autoritate societăți comerciale responsabile cu gestionarea deșeurilor din industria extractivă și care nu pot îndeplini aceste obligații, să finanțeze din fondurile alocate de la bugetul de stat, prin bugetul acestuia, măsurile necesare îndeplinirii obligațiilor de mediu.În acest sens, Ministerul Economiei va fi autorizat să întreprindă toate măsurile necesare în vederea asigurării conformării statului român la unele obligații de mediu prevăzute de Hotărârea de Guvern nr.856/2008 privind gestionarea deșeurilor din industriile extractive, din sarcina operatorilor economici din industria extractivă pe care acest minister îi are sub autoritate.Susținem aprobarea raportului în forma prezentată de comisie.Vă mulțumesc.
ParlaMint-RO_2016-11-07-CD.u45	Vă mulțumesc, doamnă secretar de stat.Domnul președinte Iulian Iancu, raportul Comisiei pentru industrii și servicii.
ParlaMint-RO_2016-11-07-CD.u46	Domnule președinte,Stimați colegi,Comisia a fost sesizată în dezbatere pe fond cu proiectul de lege menționat.Senatul a adoptat.Consiliul Legislativ a dat aviz favorabil.În urma dezbaterilor, membrii comisiei propun plenului adoptarea, cu amendamente admise.Vă mulțumesc.
ParlaMint-RO_2016-11-07-CD.u47	Și eu vă mulțumesc.La dezbateri generale dacă sunt intervenții? Nu sunt intervenții.Avem 7 amendamente admise.La titlul legii dacă sunt observații? Nu.Articolul unic. Observații? Nu.De la 3 până la 7 dacă sunt observații? Nu.Rămâne la votul final, caracter ordinar. [9]7. Proiectul de Lege privind stabilirea unor măsuri temporare pentru monitorizarea exporturilor și a livrărilor intracomunitare de materiale lemnoase, PL-x 477/2015.Guvernul. Este raport de respingere. Credeam că vreți să interveniți.Comisia pentru agricultură, silvicultură, industrie alimentară și servicii specifice și Comisia pentru mediu și echilibru ecologic. Cine prezintă raportul? Raport de respingere.Da. Doamna președinte Carmen Moldovan. Vă rog.
ParlaMint-RO_2016-11-07-CD.u48	Vă mulțumesc, domnule președinte.În conformitate cu prevederile art.95 și art.115 din Regulamentul Camerei Deputaților, Comisia pentru agricultură, silvicultură, industrie alimentară și servicii specifice și Comisia pentru mediu și echilibru ecologic au fost sesizate spre dezbatere în fond, în procedură de urgență, cu proiectul de lege mai sus amintit.Proiectul de lege are ca obiect de reglementare stabilirea unor măsuri pentru monitorizarea exporturilor și a livrărilor intracomunitare de materiale lemnoase.În urma dezbaterilor, membrii celor două comisii au hotărât, în unanimitate de voturi, să propună plenului Camerei Deputaților, spre dezbatere și adoptare, raportul de respingere a Proiectului de Lege privind stabilirea unor măsuri temporare pentru monitorizarea exporturilor și a livrărilor intracomunitare de materiale lemnoase, pentru următoarele motive: măsurile cuprinse în proiectul de lege ar genera consecințe economice negative în lanț, afectând grav pe cei 7 mii de operatori economici din industrie, dar și societățile de exploatare a lemnului, iar, pe de altă parte, economia românească de mobilă și construcții nu poate absorbi decât jumătate din cantitatea de produse din lemn.Proiectul de lege face parte din categoria legilor ordinare, iar Camera Deputaților este Cameră decizională.Vă mulțumesc.
ParlaMint-RO_2016-11-07-CD.u49	Da. Vă mulțumesc.La dezbateri generale dacă sunt intervenții? Nu.Rămâne la votul final, cu propunerea de respingere. [10]8. Următorul, Proiectul de Lege privind ratificarea Acordului de împrumut, finanțare adițională pentru Proiectul privind controlul integrat al poluării cu nutrienți, dintre România și Banca Internațională pentru Reconstrucție și Dezvoltare, semnat la Washington, la 14 aprilie 2016, PL-x 447/2016.Procedură de urgență.Domnule secretar de stat, vă rog.
ParlaMint-RO_2016-11-07-CD.u50	Vă mulțumesc, domnule președinte.Prin acest proiect de lege, vă rugăm să acceptați ratificarea Acordului de împrumut semnat cu BIRD-ul și care vizează etapa a doua a Proiectului de control integrat al poluării cu nutrienți, în valoare de 48 de milioane de euro.Vă mulțumesc.
ParlaMint-RO_2016-11-07-CD.u51	Da. Domnul Emil Niță, din partea Comisiei pentru buget, finanțe și bănci, raportul. Vă rog.
ParlaMint-RO_2016-11-07-CD.u52	Vă mulțumesc.Raport asupra Proiectului de Lege privind ratificarea Acordului de împrumut, finanțare pentru Proiectul privind controlul integrat al poluării cu nutrienți.În conformitate cu prevederile art.95 și art.115 din Regulamentul Camerei Deputaților, republicat, Comisia pentru buget, finanțe și bănci a fost sesizată cu acest proiect de lege.În urma examinării proiectului de lege și a opiniilor exprimate, deputații prezenți la lucrări au hotărât, cu majoritate de voturi, să supună plenului Camerei Deputaților, spre dezbatere și adoptare, acest proiect în forma prezentată de Guvern.În raport cu obiectul și conținutul său, proiectul de lege face parte din categoria legilor ordinare.
ParlaMint-RO_2016-11-07-CD.u53	Da. Vă mulțumesc.La dezbateri generale dacă sunt intervenții? Nu sunt intervenții.Neavând amendamente, rămâne la votul final.Are caracter ordinar. [11]9. Următorul, Proiectul de Lege pentru ratificarea Acordului de la Paris încheiat la Paris, la 12 decembrie 2015 și semnat de România la New York la 22 aprilie 2016, PL-x 493/2016.Guvernul. Vă rog. Domnul secretar de stat. Și, apoi, doamna Moldovan, raportul.
ParlaMint-RO_2016-11-07-CD.u54	Domnule președinte,Doamnelor și domnilor,Vă mulțumesc.În urma ratificării sale de peste 55 de state membre, reprezentând circa 58% dintre emisiile globale de gaze cu efect de seră, mă bucur să vă anunț că, începând de vineri, 4 noiembrie, Acordul de la Paris este în vigoare. Acest acord, încheiat în decembrie 2015, semnat de România în New York în 22 aprilie 2016, reglementează tranziția necesară către o economie cu emisii scăzute și rezistente la schimbări climatice pe parcursul acestui secol.Așadar, Guvernul susține acest acord.
ParlaMint-RO_2016-11-07-CD.u55	Doamna Carmen Moldovan. Doamna Carmen Moldovan, vă rog, doamnă președinte. Vă rog.
ParlaMint-RO_2016-11-07-CD.u56	Vă mulțumesc, domnule președinte.Comisia pentru mediu și echilibru ecologic a fost sesizată spre dezbatere în fond cu proiectul de lege mai sus amintit.Este vorba de ratificarea Acordului de la Paris în domeniul schimbărilor climatice care vizează, în principal, operaționalizarea obiectivului pe termen lung de a limita creșterea temperaturii medii globale sub 2o C.Consiliul Legislativ a avizat favorabil acest proiect de lege.În urma dezbaterilor și a opiniilor exprimate, membrii comisiei au hotărât, cu unanimitate de voturi, adoptarea Proiectului de Lege pentru ratificarea Acordului de la Paris.Camera Deputaților este prima Cameră sesizată.Proiectul de lege face parte din categoria legilor ordinare.Vă mulțumesc.
ParlaMint-RO_2016-11-07-CD.u57	Vă mulțumesc, doamnă președinte.Dacă sunt intervenții la dezbateri generale? Nu.Rămâne la votul final. [12]10. Următorul, Proiectul de Lege privind modificarea art.36 din Legea nr.1/2000 pentru reconstituirea dreptului de proprietate asupra terenurilor agricole și celor forestiere, solicitate potrivit prevederilor Legii fondului funciar nr.18/1991 și ale Legii nr.169/1997, PL-x 408/2015.Din partea inițiatorilor? Nu.Din partea Comisiei pentru agricultură raport comun, domnul Munteanu, vă rog.Comisia pentru agricultură și Comisia juridică, raport comun.
ParlaMint-RO_2016-11-07-CD.u58	Raport comun. În calitate de primă Cameră sesizată, Senatul a adoptat proiectul de lege în 11 mai 2015.Are ca obiect de reglementare modificarea art. 36.În urma dezbaterilor, membrii celor două comisii au hotărât în unanimitate de voturi să supună plenului Camerei Deputaților adoptarea proiectului de lege.Legea este din categoria legilor ordinare.Vă mulțumesc.
ParlaMint-RO_2016-11-07-CD.u59	Mulțumesc.Dacă sunt intervenții? Nu sunt intervenții.Avem patru amendamente admise.Dacă la titlul legii sunt observații? Nu.La articolul unic? Nu.Trei marginal, patru? Nu. Rămâne la votul final, caracter ordinar. [13]11. Propunerea legislativă pentru modificarea și completarea Legii administrației publice locale nr. 215/2001.Termenul pentru dezbatere și vot final fiind depășit, propunerea legislativă se consideră adoptată. [14]12. Proiectul de Lege privind extinderea aplicării de către România a regimului de privilegii și imunități prevăzute de Convenția cu privire la privilegiile și imunitățile instituțiilor specializate, aprobată de Adunarea Generală a Organizației Națiunilor Unite la 21 noiembrie 1947, pentru instituțiile specializate ale Organizației Națiunilor Unite.Termenul pentru dezbatere și vot final fiind depășit, propunerea legislativă se consideră adoptată. [15]13. Propunerea legislativă pentru completarea Legii 115/2015 pentru alegerea autorităților administrației publice locale, pentru modificarea Legii administrației publice locale nr.215/2001, precum și pentru modificarea și completarea Legii nr.393/2004 privind Statutul aleșilor locali.Propunere de respingere.Cine? Doamna? Propunere de respingere, cine? Pl-x 367/2016.Vă rog, doamna vicepreședinte Simona Bucura, raport de respingere.
ParlaMint-RO_2016-11-07-CD.u60	Scurt. În conformitate cu prevederile art. 95 din Regulamentul Camerei Deputaților, Comisia pentru administrație publică și Comisia juridică au fost sesizate spre dezbatere în fond cu privire la completarea Legii nr. 115/2015 și 215/2001 și 393/2004, transmise cu Pl-x 367/26 septembrie 2016.Camera Deputaților este prima Cameră sesizată.Consiliul Legislativ avizează favorabil.Guvernul României a transmis punctul de vedere prin care precizează că Parlamentul decide.Propunerea legislativă are ca obiect de reglementare modificarea și completarea Legii nr. 115/2015 privind desfășurarea alegerilor locale parțiale din sarcina statului.
ParlaMint-RO_2016-11-07-CD.u61	Mulțumesc.
ParlaMint-RO_2016-11-07-CD.u62	În urma dezbaterilor și a opiniilor exprimate, membrii celor două comisii au hotărât cu unanimitate de voturi respingerea propunerii legislative.În raport cu obiectul și conținutul său, propunerea legislativă face parte din categoria legilor organice.
ParlaMint-RO_2016-11-07-CD.u63	Mulțumesc.Dacă sunt intervenții? Nu sunt intervenții, rămâne la votul final. Caracter organic. Propunere de respingere. [16]14. Tot propunere de respingere, Propunerea legislativă pentru modificarea și completarea Legii nr. 47/1992 privind organizarea și funcționarea Curții Constituționale, Pl-x 364/2016.Domnul Márton Árpád, vă rog. Sunteți inițiator.
ParlaMint-RO_2016-11-07-CD.u64	Domnule președinte,Permiteți-mi să intervin destul de scurt, atât în calitatea mea de inițiator, cât și de vicelider de grup parlamentar.Această lege - pentru toți, ca să înțelegeți despre ce este vorba - dorește să impună un termen în care Curtea Constituțională trebuie să ia o decizie asupra unei legi votate de Parlament înainte de promulgarea ei, dacă a fost contestată de cineva cu dreptul de a contesta în această fază.De ce am dorit noi să intervenim cu acest termen de trei zile: pentru că, în primul rând, nu este vorba despre sesizarea Curții de către orice cetățean, adică acolo sunt mii de astfel de sesizări. Aici sunt câteva sesizări chiar pe jumătate de an. Deci, Curtea Constituțională ar trebui să se ocupe prioritar de astfel de sesizări pentru că s-ar putea ca problema respectivă să necesite o soluție urgentă, chiar dezbătută în procedură de urgență.E posibil ca în urma unei analize mai atente să zic că e prea scurt acest termen de 30 de zile, dar că Parlamentul, pentru a avea într-adevăr un cuvânt de spus pentru a nu fi blocat eventual de lipsa unei decizii, trebuie să-și spună cuvântul și în acest domeniu.Ca atare, din partea Grupului parlamentar al UDMR, vă solicit retrimiterea la comisie și o analizare atentă a acestei inițiative de lege pentru că nu mi se pare corect ca, eventual, astfel de legi atacate să stea cu lunile la Curtea Constituțională.Vă mulțumesc.
ParlaMint-RO_2016-11-07-CD.u65	Supun votului retrimiterea la comisie.Cine este pentru? Mulțumesc.Voturi împotrivă? Nu.Cu unanimitate de voturi a fost retrimisă. [17]15. Următoarea, reexaminarea Legii privind parteneriatul public-privat, ca urmare a Deciziei Curții Constituționale nr.390 din 2 iulie 2014, publicată în Monitorul Oficial al României, Partea I, nr.532 din 17 iulie 2014.Domnul Iulian Iancu, raport comun Comisia pentru industrii și Comisia juridică.
ParlaMint-RO_2016-11-07-CD.u66	Domnule președinte,Stimați colegi,Cele două comisii au fost sesizate cu dezbaterea în fond a acestui proiect de lege.În urma dezbaterilor, membrii celor două comisii propun plenului aprobarea proiectului de lege.
ParlaMint-RO_2016-11-07-CD.u67	Intervenții dacă sunt? Nu sunt.Avem 67 de amendamente admise.La titlul legii dacă sunt observații? Nu.De la 1 la 11 dacă sunt observații? Nu.De la 12 la 30 dacă sunt observații? Nu.De la 34 la 67 dacă sunt observații? Nu.Rămâne la votul final. Caracter ordinar. [18]16. Propunerea legislativă privind modificarea și completarea Legii Locuinței nr.114/1996.Comisia juridică. Comisia pentru administrație.Inițiator, da, vă rog. Domnul Cseke, vă rog, sunteți inițiator.
ParlaMint-RO_2016-11-07-CD.u68	Mulțumesc, domnule președinte.Stimați colegi,Este vorba despre o propunere legislativă care aduce o măsură în plus, o măsură de sprijin pentru cei care au credite valutare ipotecare și mulțumesc de la acest microfon tuturor grupurilor parlamentare pentru sprijinul acordat în dezbaterea acestui text legislativ și vă rog să-l susțineți și la votul final.Este vorba de posibilitatea ca autoritățile administrației publice locale să se implice în acest proces și în cazul în care persoanele care au credite sunt evacuate în urma unor executări silite din locuințele lor nu mai mari de 100 mp, deci nu vorbim despre clădiri foarte mari, imobile foarte mari, prin licitație publică autoritățile publice locale să aibă posibilitatea de a achiziționa aceste imobile și de a le pune la dispoziție contra unei chirii, ca formă de sprijin a acelor oameni care au fost evaluați.Este o propunere legislativă, încă o dată, bună din punctul nostru de vedere și susținută de celelalte grupuri și vă mulțumesc încă o dată.
ParlaMint-RO_2016-11-07-CD.u69	Doamna Bucura-Oprescu, raportul comisiei, vă rog, juridica și administrația.
ParlaMint-RO_2016-11-07-CD.u70	Pl-x 386/2014 a fost retrimisă la Comisia pentru administrație publică și Comisia juridică.Cele două au hotărât respingerea propunerii legislative.Senatul a respins inițiativa legislativă.Camera Deputaților este Cameră decizională.Guvernul are punct de vedere negativ.Comisia juridică și Comisia pentru administrație au hotărât cu majoritate de voturi adoptarea propunerii legislative.În raport cu obiectul și conținutul său, propunerea legislativă face parte din categoria legilor organice.
ParlaMint-RO_2016-11-07-CD.u71	Mulțumesc.La dezbateri generale dacă sunt intervenții? Nu sunt.Avem 11 amendamente.Titlul legii? Nu.Articol unic, observații? Nu.De la 2 la 11?Raportul este de adoptare, avem 11 amendamente admise, doamna deputat. E în regulă, raport de adoptare.De la 2 la 11 dacă sunt observații? Nu.Are caracter organic, rămâne la votul final. [19]Și mai avem trei minute.17. Proiectul de Lege pentru aprobarea Ordonanței Guvernului nr.20/2016 privind efectuarea plății contribuției la bugetul Uniunii Internaționale a Telecomunicațiilor.Guvernul? Doamna secretar de stat sau cine prezintă? Sau domnul secretar?
ParlaMint-RO_2016-11-07-CD.u72	Mulțumesc, domnule președinte.Cătălin Marinescu, președintele ANCOM.Prezentul proiect de act normativ reglementează modalitățile în care se realizează plata contribuției anuale a României la bugetul UIT pentru anii 2016-2019, în sensul că plata se va face din bugetul ANCOM.Susținem adoptarea acestui act normativ, cu amendamentele comisiei.Vă mulțumesc.
ParlaMint-RO_2016-11-07-CD.u73	Și eu vă mulțumesc.Raportul comisiei. Domnule deputat, vă rog, prezentați raportul Comisiei pentru tehnologia informației.
ParlaMint-RO_2016-11-07-CD.u74	Mulțumesc, domnule președinte.Comisia pentru tehnologia informației și comunicațiilor a fost sesizată spre dezbatere în fond cu Proiectul de Lege pentru aprobarea Ordonanței Guvernului nr. 20/2016.Camera Deputaților este Cameră decizională.Senatul a adoptat proiectul de lege în ședința din 5 octombrie.Consiliul Legislativ, Comisia juridică au avizat favorabil proiectul de lege.Plata se va realiza de către Autoritatea Națională de Administrare și Reglementare în Comunicații - ANCOM - din bugetul propriu de venituri și cheltuieli.Suma de plată ce revine statului român este echivalentul în lei a 318 mii de franci elvețieni.
ParlaMint-RO_2016-11-07-CD.u75	Mulțumesc, domnule deputat.
ParlaMint-RO_2016-11-07-CD.u76	Proiect de lege cu amendamente admise a fost adoptat.
ParlaMint-RO_2016-11-07-CD.u77	Mulțumesc.Intervenții din partea grupurilor parlamentare? Nu sunt.Avem șapte amendamente admise.La titlul legii, observații? Nu.Articolul unic? Nu.De la trei până la șapte, observații? Nu.Adoptat. Rămâne la votul final. [20]18. Următorul, Proiectul de Lege pentru completarea Legii serviciului public de alimentare cu energie termică nr. 325/2006.Domnul Pâslaru, vă rog.
ParlaMint-RO_2016-11-07-CD.u78	Mulțumesc, domnule președinte.Vă rog să retrimitem la comisie pentru o perioadă de două săptămâni, întrucât în acest proiect de lege sunt câteva erori de ordin tehnic. Două săptămâni.
ParlaMint-RO_2016-11-07-CD.u79	Mulțumesc, domnule lider.Retrimitere. Cine este pentru? Mulțumesc.Voturi împotrivă? Nu.Cu unanimitate de voturi a fost retrimis la comisie două săptămâni.Acestea fiind spuse, încheiem aici dezbaterile.Rog liderii de grup, la 17,30 să-și invite colegii în sală pentru a putea începe ședința de vot final. [21] @După pauză
ParlaMint-RO_2016-11-07-CD.u80	Rog liderii de grup să-și invite colegii să ia loc, să putem începe ședința de vot final.Domnul Cernea, vă rog, procedură. Vă rog, aveți o intervenție pe procedură. Vă rog.
ParlaMint-RO_2016-11-07-CD.u81	Vă mulțumesc foarte mult, domnule președinte.Vă rog să constatați că, din nefericire, nu există cvorum de vot, nu avem cvorum de vot. Păcat că iarăși sala este cvasi goală; fie să constatați că nu avem cvorum, fie să faceți apel nominal.De asemenea, să-mi comunicați și mie și opiniei publice când anume vom avea vot electronic sau dacă Parlamentul următor riscă să nu aibă nici el vot electronic.Eu îmi continui greva de vot, întrucât votul prin ridicare de mână nu este transparent, cetățenii nu vor ști cine ce anume votează. S-au cheltuit foarte mulți bani publici - 2 milioane de lei, am înțeles - pentru acest sistem. El este funcțional, dar nu este pus în funcțiune, ceea ce este inexplicabil și nu am primit de șase, șapte luni, de când tot fac astfel de apeluri, nu am primit niciun răspuns oficial.Vă mulțumesc.
ParlaMint-RO_2016-11-07-CD.u82	Deci, pe puncte, imediat. Pe puncte, în momentul în care Biroul permanent va hotărî, fără îndoială, se va reintroduce votul electronic, iar doi, în momentul în care va începe ședința de vot final, cei doi secretari îmi vor anunța prezența și v-o aduc la cunoștința dumneavoastră.Vă rog, domnul Mircea Toader, vă rog.
ParlaMint-RO_2016-11-07-CD.u83	Deci, tot pe procedură, voiam, înainte să începeți, să ne comunice prin dumneavoastră secretarii care este numărul de voturi. Numărul de parlamentari prezenți, bineînțeles.
ParlaMint-RO_2016-11-07-CD.u84	Da, da, fără îndoială, încă colegii mei chiar asta fac acum.Vă rog să luați loc.Rog liderii, 185, da.Rog colegii să ia loc, să putem începe sesiunea de vot final.Cei doi secretari, vă rog să-mi prezinte.184 de colegi prezenți.Mulțumesc.Procedură. vă rog, domnul Mircea Toader.Suntem în cvorum, stimați colegi.
ParlaMint-RO_2016-11-07-CD.u85	Da. După declarațiile dumneavoastră suntem. Totuși, eu vă solicit un apel nominal ca să nu avem niciun fel de dubiu. Supuneți la vot cererea.
ParlaMint-RO_2016-11-07-CD.u86	Stimați colegi,Supun votului dumneavoastră propunerea de apel nominal făcută de liderul Grupului PNL.Cine este pentru apel nominal? Șase voturi pentru apel nominal.Împotrivă? 178 de voturi împotrivă.A fost respinsă.Altă procedură? Altă procedură. Vă rog.
ParlaMint-RO_2016-11-07-CD.u87	Apelul nominal înseamnă să știm adevărul: dacă suntem sau nu în cvorum.Nu avem cum să numărăm 170-180 de voturi într-o singură secundă.Întreaga țară cred că așteaptă de la noi responsabilitate și respectarea cu strictețe a procedurilor.Nu suntem 180 și ceva de oameni în sală. Acest lucru trebuie verificat prin apel nominal. Altfel, suntem într-o uriașă fraudă.Ar fi trist ca acest parlament să-și încheie activitatea printr-o uriașă fraudă de vot.Mulțumesc.
ParlaMint-RO_2016-11-07-CD.u88	Vă mulțumesc.Tocmai a fost respinsă propunerea de apel nominal.Intrăm în ordinea de zi.Vă reamintesc, sunt 184 de colegi prezenți. [21.001]1. Proiectul de Hotărâre privind încuviințarea efectuării de către Comisia pentru politică economică, reformă și privatizare și Comisia pentru industrii și servicii a unei anchete parlamentare cu tema "Administrarea fondurilor de participare a operatorilor economici, sub pavilion național, la târguri și expoziții internaționale, în vederea promovării exportului de produse românești pe piețele țintă".Cine este pentru? Mulțumesc.Voturi împotrivă? Nu.Abțineri? Nu.Colegi care nu-și exprimă votul? Unul. Patru.180 de voturi pentru și patru colegi care nu și-au exprimat votul. [21.002]2. Proiectul de Hotărâre privind contul de execuție a bugetului Camerei Deputaților pe anul 2015.Cine este pentru? Mulțumesc.Voturi împotrivă? Nu.Abțineri? Nu.Colegi care nu-și exprimă votul? Unul.183 de voturi pentru și un coleg care... da, dar nu și-a exprimat votul. Suntem 185 acum.Deci a fost adoptat. [21.003]Trecem la secțiunea Legi ordinare, adoptări.3. Proiectul de Lege privind aprobarea Ordonanței de urgență a Guvernului nr.20/2016 pentru modificarea și completarea Ordonanței de urgență a Guvernului nr.57/2015 privind salarizarea personalului plătit din fonduri publice în anul 2016, prorogarea unor termene, precum și unele măsuri fiscal-bugetare, și pentru modificarea și completarea unor acte normative.Lege ordinară.Comisia juridică, Comisia pentru muncă și Comisia pentru buget propun adoptarea.Cine este pentru? Mulțumesc.Voturi împotrivă? Nu.Abțineri? Nu.Colegi care nu-și exprimă votul? Unul.184 de voturi pentru și un coleg care nu și-a exprimat votul.A fost adoptat.Nu intervine nimeni la explicarea votului. OK!Vă mulțumesc mult. Vă mulțumesc. Să putem continua. Mulțumesc, Sanitas. [21.004]4. Propunerea legislativă pentru modificarea și completarea Ordonanței Guvernului nr. 22/1999 privind administrarea porturilor și a căilor navigabile, utilizarea infrastructurilor de transport naval aparținând domeniului public, precum și desfășurarea activităților de transport naval în porturi și pe căi navigabile interioare.Comisia pentru transporturi propune adoptarea.Cine este pentru?Voturi împotrivă? Nu.Abțineri? Nu.Cu 186 de voturi pentru, niciun vot împotrivă, nicio abținere, a fost adoptată. [21.005]5. Proiectul de Lege pentru aprobarea Ordonanței de urgență a Guvernului nr. 57/2016 privind reglementarea unor măsuri în vederea conformării statului la unele obligații de mediu din sarcina operatorilor economici din industria extractivă, aflați sub autoritatea Ministerului Economiei, Comerțului și Relațiilor cu Mediul de Afaceri.Comisia pentru industrii propune adoptarea.Cine este pentru? Mulțumesc.Voturi împotrivă? Nu.Abțineri? Nu.Colegi care nu-și exprimă votul? Nu. Unul.182 de voturi pentru și un coleg care nu și-a exprimat votul.A fost adoptat. [21.006]Următorul, 6, Proiectul de Lege privind ratificarea Acordului de împrumut dintre România și Banca Internațională pentru Reconstrucție și Dezvoltare, semnat la Washington, la 14 aprilie 2016.Comisia pentru buget propune adoptarea.Cine este pentru? Mulțumesc.Voturi împotrivă? Nu.Abțineri? Nu.Colegi care nu-și exprimă votul? Unul.179 de voturi pentru și...Rog colegii să ia loc, pentru că în acest moment sunt 179 de colegi în sală.A fost adoptat. [21.007]7. Legea privind parteneriatul public-privat, reexaminată ca urmare a deciziei Curții Constituționale.Comisia pentru industrii și Comisia juridică propun adoptarea.Cine este pentru? Mulțumesc.Voturi împotrivă? Nu.Abțineri? Nu.Colegi care nu-și exprimă votul? Nu.177 de voturi pentru și un coleg care nu și-a exprimat votul.A fost adoptată. [21.008]8. Proiectul de Lege pentru ratificarea Acordului de la Paris, încheiat la Paris, la 12 decembrie 2015 și semnat de România la New York, la 22 aprilie 2016.Comisia pentru mediu propune adoptarea.Cine este pentru? Mulțumesc.Voturi împotrivă? Nu.Abțineri? Nu.Colegi care nu-și exprimă votul? Nu. Un coleg care nu și-a exprimat votul.178 de voturi pentru și un coleg care nu și-a exprimat votul.A fost adoptat. [21.009]9. Proiectul de Lege pentru aprobarea Ordonanței Guvernului nr.20/2016 privind efectuarea plății contribuției la bugetul Uniunii Internaționale a Telecomunicațiilor.Comisia pentru tehnologia informației propune adoptarea.Cine este pentru? Mulțumesc.Voturi împotrivă? Nu.Abțineri? Nu.Colegi care nu-și exprimă votul? Nu. Unul nu și-a exprimat.176 de voturi pentru și un coleg care nu și-a exprimat.A fost adoptat. [21.010]Suntem la secțiunea legi ordinare.10. Proiectul de Lege privind modificarea art.36 din Legea nr.1/2000 pentru reconstituirea dreptului de proprietate asupra terenurilor agricole și celor forestiere, solicitate potrivit prevederilor Legii fondului funciar nr.18/1991 și ale Legii nr.169/1997.Comisia juridică și Comisia pentru agricultură propun adoptarea.Cine este pentru? Mulțumesc.Voturi împotrivă? Nu.Abțineri? Nu.Colegi care nu-și exprimă votul? Nu.176 de voturi pentru, un coleg care nu și-a exprimat votul.A fost adoptat.178, a venit domnul Silaghi.Proiectul de Lege privind modificarea art.36 din Legea nr.1/2000 pentru reconstituirea dreptului de proprietate.Comisia juridică, Comisia pentru agricultură propun adoptarea.Cine este pentru? Mulțumesc.Voturi împotrivă? Nu.Abțineri? 11 abțineri.Colegi care nu-și exprimă votul? Unul.165 de voturi pentru 11 abțineri și un coleg care nu și-a exprimat votul.A fost adoptat. [21.011]11. Proiectul de Lege privind modificarea Ordonanței Guvernului nr.81/1999 pentru aprobarea participării Ministerului Justiției ca membru permanent la Conferința Europeană Permanentă de Probațiune, a art.12 alin.(3) din Ordonanța de urgență a Guvernului nr.84/2011 privind reglementarea unor măsuri financiar-fiscale și de plată a unor contribuții la organisme internaționale, precum și pentru completarea anexei nr.1 la Ordonanța Guvernului nr.41/1994 privind autorizarea plății cotizațiilor la organizațiile internaționale interguvernamentale la care România este parte.Comisia juridică propune adoptarea.Cine este pentru? Mulțumesc.Voturi împotrivă? nu.Abțineri? Nu.Colegi care nu-și exprimă votul? Unul.176 de voturi pentru, un coleg care nu și-a exprimat votul.A fost adoptat. [21.012]12. Proiectul de Lege pentru aprobarea Ordonanței de urgență a Guvernului nr.7/2016 privind unele măsuri pentru accelerarea implementării proiectelor de infrastructură transeuropeană de transport, precum și pentru modificarea și completarea unor acte normative.Comisia juridică, Comisia pentru transporturi și Comisia pentru administrație propun adoptarea.Cine este pentru?176 de voturi pentru, un coleg care nu și-a exprimat votul.A fost adoptat.Proiectul de Lege pentru aprobarea Ordonanței de urgență a Guvernului nr.7/2016.Comisia juridică, Comisia pentru transporturi și administrație propun adoptarea.Cine este...Am votat-o. [21.013]13. Proiectul de Lege privind aprobarea Ordonanței de urgență a Guvernului nr.60/2015 pentru suspendarea prevederilor art.23 alin.(1) lit.c) și k) din Legea vânătorii și a protecției fondului cinegetic nr.407/2006.Comisia pentru agricultură, și Comisia pentru mediu propun adoptarea.În acest moment am constatat, sunt 176 de colegi, nu mai...Lipsește un om. Sunt 176.Da, a venit domnul Chirvăsuță. Da. [22]Vă informez că, în conformitate cu prevederile art.15, s-au depus la secretarul general, în vederea exercitării... legile adoptate... în vederea sesizării Curții Constituționale. Avem cinci... A venit și domnul Merka, da. Termen de sesizare cinci zile pentru legile adoptate în procedură de drept comun și două zile pentru legile în procedură de urgență. [21.013]179, da? 178. OK! [21.014]14. Proiectul de Lege pentru modificarea și completarea Legii nr. 290/2004 privind cazierul judiciar.Comisia juridică propune adoptarea.Cine este pentru? Mulțumesc.Voturi împotrivă? Nu.Abțineri? Nu.Colegi care nu-și exprimă votul?Cu 177 de voturi pentru, un coleg care nu-și exprimă votul, a fost adoptat. [21.015]15. Legea pentru conferirea titlului "Erou al Națiunii Române" lui Avram Iancu, pentru viața închinată și jertfită spre propășirea neamului românesc, reexaminată la cererea Președintelui României.Comisia juridică și Comisia pentru cultură propun adoptarea.Cine este pentru? 168 de voturi pentru.Vedeți că au mai venit doi colegi.Voturi împotrivă? Nu.Abțineri? Le-ați numărat. 10.Colegi care nu-și exprimă votul? Unul.A fost adoptată.Următorul. [21.016]16. Proiectul de Lege privind aprobarea Ordonanței Guvernului nr. 10/2016 pentru modificarea și completarea Legii nr. 422/2001 privind protejarea monumentelor istorice.Comisia pentru cultură propune adoptarea.Cine este pentru? Mulțumesc.Voturi împotrivă? Nu.Numai puțin.Colegi care nu-și exprimă votul? Nu.E ocupat domnul Toader. A votat.Deci 179 de voturi pentru. Adoptat. [21.017]17. Proiectul de Lege pentru completarea anexei la Ordonanța de urgență a Guvernului nr. 198/2005 privind constituirea, alimentarea și utilizarea Fondului de întreținere, înlocuire și dezvoltare pentru proiectele de dezvoltare a infrastructurii serviciilor publice care beneficiază de asistență financiară nerambursabilă din partea Uniunii Europene.Comisia pentru buget propune adoptarea.Cine este pentru? Mulțumesc.Voturi împotrivă? Nu.Abțineri? Nu.Colegi care nu-și exprimă votul? Unul.179 de voturi pentru. Toată lumea... Unul. Domnul Toader, vă rog.178 și domnul Toader care nu și-a exprimat votul. [21.018]18. Propunerea legislativă privind procedura interpretării actelor normative.Comisia juridică propune adoptarea.Cine este pentru? Mulțumesc.Voturi împotrivă? Nu.Colegi care nu-și exprimă votul? Unul.Abțineri? Nu.Cu 177 de voturi pentru și un coleg care nu și-a exprimat votul, a fost adoptată. [21.019]Trecem la secțiunea, stimați colegi, Legi organice - adoptări, la poziția 35.35. Proiectul de Lege privind aprobarea Ordonanței de urgență a Guvernului nr. 30/2016 pentru modificarea și completarea Legii nr. 248/2013 privind organizarea și funcționarea Consiliului Economic și Social.Cine este pentru?Voturi împotrivă? Nu.Abțineri? Nu.Colegi care nu-și exprimă votul?278 de voturi...Scuzați-mă, 178 de voturi pentru și un coleg care nu-și exprimă votul.Comisia pentru muncă propune adoptarea.Următoarea. [21.020]36. Propunerea legislativă pentru completarea Legii locuinței, nr. 114/1996.Comisia juridică și Comisia pentru administrație propun adoptarea.Cine este pentru? Mulțumesc.Voturi împotrivă? Nu.Colegi care nu-și exprimă votul? Unul.Abțineri? Nu.Cu 178 de voturi pentru, a fost adoptată. [21.021]37. Proiectul de Lege pentru aprobarea Ordonanței de urgență a Guvernului nr. 35/2016 privind modificarea și completarea Legii cadastrului și publicității imobiliare nr. 7/1996.Comisia pentru administrație și Comisia juridică propun adoptarea.Cine este pentru? Mulțumesc.Voturi împotrivă? Nu.Abțineri? Nu.Colegi care nu-și exprimă votul? Unul.Cu 178 de voturi pentru, a fost adoptat.Următoarea. [21.022]38. Propunerea legislativă pentru modificarea art. 174 alin. din Legea educației naționale nr.1.Comisia pentru învățământ și Comisia pentru educație propun adoptarea.S-a îndeplinit termenul, 21.Cine este pentru? Mulțumesc.Voturi împotrivă? Nu.Abțineri? Nu.Colegi care nu-și exprimă votul? Nu.177 de voturi pentru, niciun vot împotrivă, un coleg care nu și-a exprimat votul...Altă procedură?Da, domnule Cernea, vă rog.
ParlaMint-RO_2016-11-07-CD.u89	N-am terminat procedura, nicio problemă să știți, e statutar.Am stat și am numărat. Suntem aproximativ 150 de deputați.Vă rog, domnule președinte, să constatați că nu există cvorum de vot. Puteți număra. Domnii secretari vă pot ajuta, conform Regulamentului, sau puteți face apel nominal. Suntem aproximativ 150. Am făcut și fotografii, le voi pune pe net.Presa, cetățenii, fiecare va putea să numere fiecare deputat în parte.Vă mulțumesc.
ParlaMint-RO_2016-11-07-CD.u90	Da.În acest moment sunt 178 de colegi. În momentul în care, repet... Stați puțin. Deci suntem. Bun.Trecem la secțiunea Legi organice - respingeri. Mai avem și ordinare respingeri.La organice, la respingeri. Suntem ...A plecat un coleg. 177.39. Propunerea legislativă pentru completarea Legii nr. 115/2015 pentru alegerea autorităților administrației publice locale, pentru modificarea Legii administrației publice locale nr. 215/2001, precum și pentru modificarea și completarea Legii nr. 393/2004 privind Statutul aleșilor locali.Suntem la marginal 39.Comisia pentru administrație și juridică propun respingerea.Cine este pentru? Mulțumesc.Voturi împotrivă? Nu.Abțineri?Da. A fost ...Mulțumesc.Stimați colegi, vă informez... numai puțin.Stimați colegi, vă informez că nu mai suntem în cvorum.Sunt 176 de colegi.În aceste condiții, suspend ședința.Invit colegii, membri ai Biroului permanent, la sala de Birou permanent.Vă mulțumesc, stimați colegi, celor care ați fost prezenți astăzi. @
