<?xml version="1.0" encoding="UTF-8"?>
<TEI ana="#reference #parla.sitting" xml:id="ParlaMint-BG_2019-09-04" xml:lang="bg" xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title type="main" xml:lang="bg">Български парламентарен корпус ParlaMint-BG (2019-09-04) [ParlaMint]</title>
                <title type="main" xml:lang="en">Bulgarian parliamentary corpus ParlaMint-BG (2019-09-04) [ParlaMint]</title>
                <title type="sub" xml:lang="bg">Стенограмa от 292 пленарнo заседаниe на 8 сесия на 44 Народно събрание на Република България (2019-09-04)</title>
                <title type="sub" xml:lang="en">Report of the meeting of the Bulgarian National Assembly, Term 44, Session 8, Meeting 292 (2019-09-04)</title>
                <meeting ana="#parla.sitting" corresp="#BGNS" n="2019-09-04">2019-09-04</meeting>
                <meeting ana="#parla.meeting.regular" corresp="#BGNS" n="292">292 пленарно заседание</meeting>
                <meeting ana="#parla.session" corresp="#BGNS" n="8">8 парламентарна сесия</meeting>
                <meeting ana="#parla.term" corresp="#BGNS" n="44">Четиридесет и четвърто народно събрание</meeting>
                <respStmt>
                    <persName xml:lang="bg">Владислава Григорова</persName>
                    <persName xml:lang="en">Vladislava Grigorova</persName>
                    <resp xml:lang="bg">Сваляне, почистване и конвертиране до XML</resp>
                    <resp xml:lang="en">Download, clean-up converting of the data to XML</resp>
                </respStmt>
                <respStmt>
                    <persName ref="https://orcid.org/0000-0002-4484-5027" xml:lang="bg">Петя Осенова</persName>
                    <persName ref="https://orcid.org/0000-0002-4484-5027" xml:lang="en">Petya Osenova</persName>
                    <resp xml:lang="bg">Кодиране в Parla-CLARIN TEI XML</resp>
                    <resp xml:lang="en">Parla-CLARIN TEI XML corpus encoding</resp>
                </respStmt>
                <respStmt>
                    <persName ref="https://orcid.org/0000-0003-3555-0179" xml:lang="bg">Кирил Симов</persName>
                    <persName ref="https://orcid.org/0000-0003-3555-0179" xml:lang="en">Kiril Simov</persName>
                    <resp xml:lang="bg">Валидиране на корпуса Parla-CLARIN TEI XML</resp>
                    <resp xml:lang="en">Parla-CLARIN TEI XML corpus validation</resp>
                </respStmt>
                <funder>
                    <orgName xml:lang="bg">Изследователска инфраструктура CLARIN</orgName>
                    <orgName xml:lang="en">The CLARIN research infrastructure</orgName>
                </funder>
            </titleStmt>
            <editionStmt>
                <edition>1.0</edition>
            </editionStmt>
            <extent>
                <measure quantity="92" unit="speeches" xml:lang="bg">92 изказвания</measure>
                <measure quantity="92" unit="speeches" xml:lang="en">92 speeches</measure>
                <measure quantity="1111" unit="words" xml:lang="en">1111 words</measure>
            </extent>
            <publicationStmt>
                <publisher>
                    <orgName xml:lang="bg">Изследователска инфраструктура CLARIN</orgName>
                    <orgName xml:lang="en">CLARIN research infrastructure</orgName>
                    <ref target="https://www.clarin.eu/">www.clarin.eu</ref></publisher>
                <idno type="handle">http://hdl.handle.net/11356/1167</idno>
                <availability status="free"><licence>http://creativecommons.org/licenses/by/4.0/</licence>
                    <p xml:lang="en">This work is licensed under the
                        <ref target="http://creativecommons.org/licenses/by/4.0/">Creative Commons Attribution 4.0 International License</ref>.</p>
                    <p xml:lang="bg">Този ресурс е лицензиран под лиценз:
                        <ref target="http://creativecommons.org/licenses/by/4.0/">Creative Commons Attribution 4.0 International License</ref>.</p>
                </availability>
                <date when="2022-12-20">2022-12-20</date>
            </publicationStmt>
            <sourceDesc>
                <bibl>
                    <title type="main">Minutes of the National Assembly of the Republic of Bulgaria</title>
                    <idno type="URI">https://parliament.bg/bg/plenaryst</idno>
                    <date when="2019-09-04"></date>
                </bibl>
            </sourceDesc>
        </fileDesc>
        <encodingDesc>
            <projectDesc>
                <p xml:lang="bg">
                    <ref target="https://www.clarin.eu/content/parlamint">ParlaMint</ref></p>
                <p xml:lang="en">
                    <ref target="https://www.clarin.eu/content/parlamint">ParlaMint</ref></p>
            </projectDesc>
            <tagsDecl>
                <namespace name="http://www.tei-c.org/ns/1.0">
                    <tagUsage gi="body" occurs="1"></tagUsage>
                    <tagUsage gi="desc" occurs="40"></tagUsage>
                    <tagUsage gi="div" occurs="1"></tagUsage>
                    <tagUsage gi="incident" occurs="3"></tagUsage>
                    <tagUsage gi="kinesic" occurs="14"></tagUsage>
                    <tagUsage gi="seg" occurs="643"></tagUsage>
                    <tagUsage gi="text" occurs="1"></tagUsage>
                    <tagUsage gi="u" occurs="92"></tagUsage>
                    <tagUsage gi="vocal" occurs="23"></tagUsage>
                </namespace>
            </tagsDecl>
        </encodingDesc>
        <profileDesc>
            <settingDesc><setting>
                    <name type="address">2 Narodno Sabranie Sq.</name>
                    <name type="city">Sofia</name>
                    <name key="BG" type="country">Bulgaria</name>
                    <date when="2019-09-04"></date></setting>
            </settingDesc>
        </profileDesc>
    </teiHeader>
    <text ana="#reference" xml:lang="bg">
        <body>
            <div type="debateSection">
                <u ana="#chair" n="128272" who="#KarayanchevaTsveta" xml:id="ParlaMint-BG_2019-09-04.u1">
                    <seg xml:id="ParlaMint-BG_2019-09-04.seg1">Има кворум. Откривам заседанието.</seg>
                    <seg xml:id="ParlaMint-BG_2019-09-04.seg2">Уважаеми колеги, съгласно чл. 47 от нашия правилник предлагам да чуем химните на Република България и на Европейския съюз. Моля да станем прави!</seg><kinesic type="kinesic"><desc>(Всички стават. Звучат химните на Република България и на Европейския съюз.)</desc></kinesic>
                    <seg xml:id="ParlaMint-BG_2019-09-04.seg3">Благодаря Ви!</seg><kinesic type="applause"><desc>(Ръкопляскания.)</desc></kinesic>
                    <seg xml:id="ParlaMint-BG_2019-09-04.seg4">Уважаеми господин Президент, уважаема госпожо Вицепрезидент, уважаеми народни представители, уважаеми гости! Днес откриваме Осмата сесия на Четиридесет и четвъртото народно събрание. Тя няма как да не мине под знака на предстоящите местни избори, които ще се проведат в рамките на есенната ни сесия. В предизборна обстановка страстите се нажежават, а парламентарната трибуна често се използва от политическите партии за отправяне на техните предизборни послания. Надявам се обаче, въпреки противопоставянето, острите спорове и различните позиции, да запазим добрия тон, да се отнасяме с уважение помежду си, защото ние сме опоненти, но и колеги и всички заедно представляваме българския народ. Нека покажем, че парламентът е отговорна институция и депутатите си вършат работата, както това правят българските граждани.</seg>
                    <seg xml:id="ParlaMint-BG_2019-09-04.seg5">Уважаеми колеги, след два дни ще отбележим 134 години от Съединението на Княжество България с Източна Румелия – една от най-светлите и значими дати в нашата история. То е дело, извоювано и защитено от целия български народ, показал единство в името на националния идеал – обединението на всички българи в една държава.</seg>
                    <seg xml:id="ParlaMint-BG_2019-09-04.seg6">Днес в публичното пространство често се чуват гласове, че нямаме ясни национални приоритети и държавното развитие е в застой. Моето убеждение и това на нашите международни партньори е, че България е една от най-проспериращите европейски страни с икономически подем, растящи доходи и сигурност за гражданите. Предстои ни дълъг път до постигането на общите ни цели и е необходимо единство между всички политически сили, институции и граждани, за да има утре богата и развита България в стабилна и сигурна Европа.</seg>
                    <seg xml:id="ParlaMint-BG_2019-09-04.seg7">Желая на всички здраве и успешна парламентарна дейност! Благодаря Ви.</seg><kinesic type="applause"><desc>(Ръкопляскания.)</desc></kinesic>
                    <seg xml:id="ParlaMint-BG_2019-09-04.seg8">Уважаеми колеги, ще Ви запозная с Проекта за програма за работа на Народното събрание за периода 4 – 5 септември 2019 г., първа сряда на месеца. По чл. 53, ал. 8 парламентарните групи имат право да направят предложения.</seg>
                    <seg xml:id="ParlaMint-BG_2019-09-04.seg9">Има постъпило предложение от парламентарната група на „Обединени патриоти“:</seg>
                    <seg xml:id="ParlaMint-BG_2019-09-04.seg10">„1. Първо гласуване на Законопроекта за допълнение на Закона за данъците върху доходите на физическите лица. Вносители са Александър Сабанов и група народни представители, 13 декември 2018 г.“</seg>
                    <seg xml:id="ParlaMint-BG_2019-09-04.seg11">Други постъпили предложения няма.</seg>
                    <seg xml:id="ParlaMint-BG_2019-09-04.seg12">По Програмата:</seg>
                    <seg xml:id="ParlaMint-BG_2019-09-04.seg13">„2. Прекратяване пълномощията на народен представител. Подадена оставка на народния представител Иван Генов на 3 септември 2019 г.</seg>
                    <seg xml:id="ParlaMint-BG_2019-09-04.seg14">3. Второ гласуване на Законопроекта за изменение и допълнение на Закона за измерванията. Вносител е Министерският съвет, 14 юни 2019 г. Приет на първо гласуване на 17 юли 2019 г.</seg>
                    <seg xml:id="ParlaMint-BG_2019-09-04.seg15">4. Първо гласуване на Законопроекта за изменение и допълнение на Закона за електронните съобщения. Вносител е Министерският съвет, 15 юли 2019 г.</seg>
                    <seg xml:id="ParlaMint-BG_2019-09-04.seg16">5. Годишен доклад за младежта за 2018 г. Вносител е Министерският съвет, 28 юни 2019 г.</seg>
                    <seg xml:id="ParlaMint-BG_2019-09-04.seg17">6. Ново обсъждане на Закона за изменение и допълнение на Закона за военното разузнаване. Приет от Народното събрание на 26 юли 2019 г. Върнат за ново обсъждане с Указ № 159 от 5 август 2019 г. на Президента на Републиката по чл. 101 от Конституцията на Република България – точка първа за четвъртък, 5 септември 2019 г.</seg>
                    <seg xml:id="ParlaMint-BG_2019-09-04.seg18">7. Първо гласуване на законопроекти за изменение и допълнение на Закона за лова и опазване на дивеча. Вносители са Александър Сабанов, Йордан Апостолов и Георги Колев, 6 февруари 2019 г.; и Александър Сабанов, 6 август 2019 г. – точка втора за четвъртък, 5 септември 2019 г.</seg>
                    <seg xml:id="ParlaMint-BG_2019-09-04.seg19">8. Парламентарен контрол – точка трета за четвъртък, 5 септември 2019 г.“</seg>
                    <seg xml:id="ParlaMint-BG_2019-09-04.seg20">Уважаеми колеги, днес Президентът на Република България господин Румен Радев ще отправи обръщение към народа и Народното събрание съгласно чл. 98 от Конституцията на Република България. Това ще стане в 9,10 ч.</seg>
                    <seg xml:id="ParlaMint-BG_2019-09-04.seg21">Моля, гласувайте така представения Проект за програма.</seg>
                    <seg xml:id="ParlaMint-BG_2019-09-04.seg22">Гласували 206 народни представители: за 181, против 1, въздържали се 24.</seg>
                    <seg xml:id="ParlaMint-BG_2019-09-04.seg23">Предложението е прието.</seg>
                    <seg xml:id="ParlaMint-BG_2019-09-04.seg24">Уважаеми колеги, с оглед предстоящото обръщение на Президента на Републиката господин Румен Радев към народа и Народното събрание, както и традиционните изказвания от името на парламентарните групи за техните намерения и приоритети през новата сесия, правя следното процедурно предложение: обръщението на Президента на Република България господин Румен Радев към народа и Народното събрание и изказванията от името на парламентарните групи за техните намерения и приоритети през предстоящата сесия да се излъчват пряко по Българската национална телевизия и Българското национално радио.</seg>
                    <seg xml:id="ParlaMint-BG_2019-09-04.seg25">Моля, гласувайте.</seg>
                    <seg xml:id="ParlaMint-BG_2019-09-04.seg26">Гласували 207 народни представители: за 206, против 1, въздържали се няма.</seg>
                    <seg xml:id="ParlaMint-BG_2019-09-04.seg27">Предложението е прието.</seg>
                    <seg xml:id="ParlaMint-BG_2019-09-04.seg28">Давам думата на Президента на Република България господин Румен Радев да направи обръщение към народа и народните представители.</seg>
                    <seg xml:id="ParlaMint-BG_2019-09-04.seg29">Заповядайте, господин Президент.</seg>
                </u>
                <u ana="#regular" n="128273" who="#RadevRumen" xml:id="ParlaMint-BG_2019-09-04.u2">
                    <seg xml:id="ParlaMint-BG_2019-09-04.seg30">Уважаема госпожо Председател на Народното събрание, уважаема госпожо Вицепрезидент, уважаеми народни представители, скъпи сънародници!</seg>
                    <seg xml:id="ParlaMint-BG_2019-09-04.seg31">Използвам конституционното си правомощие да отправя обръщение към народа и Народното събрание в началото на настоящата сесия.</seg>
                    <seg xml:id="ParlaMint-BG_2019-09-04.seg32">Началото на всяка парламентарна сесия е заредено с надежда и повишени очаквания, както, надявам се, и Вие сте заредени с енергия за отговорни решения и действия след пълноценна почивка.</seg>
                    <seg xml:id="ParlaMint-BG_2019-09-04.seg33">Надявам се също, че среднощното бдение пред екраните на тези от Вас, които са следили невероятната победа на Григор Димитров, да повлияе на работоспособността днес единствено в положителна посока.</seg>
                    <seg xml:id="ParlaMint-BG_2019-09-04.seg34">Както спомена и Председателят на Народното събрание, очертава се тежка и натоварена сесия. Предстои приемането на редица закони, най-важният от които – държавният бюджет, и местни избори. В същото време не трябва да пропускаме и факта, че в страната са натрупани и проблеми, чието решаване не само е неотложно, но изисква да се взрем в един по-далечен хоризонт.</seg>
                    <seg xml:id="ParlaMint-BG_2019-09-04.seg35">Няма да влизам в детайли за ситуацията в страната. Моята позиция е известна, но наред с обсъждането на редица икономически и всякакви статистически показатели не трябва да пропускаме и факта, че България продължава да губи своето най-ценно богатство – хората, че голяма част от българските граждани се отчуждават от собствената си държава, че чезнат основните фактори за ефективно управление – прозрачност, отчетност и отговорност.</seg>
                    <seg xml:id="ParlaMint-BG_2019-09-04.seg36">Всеизвестно е, че когато постепенно властта се отнема от народа и се концентрира в тесен кръг хора, те я трансформират в икономически облаги и медиен комфорт и ги инвестират в още повече власт. Така този тесен кръг бетонира своята безконтролна власт и порочният цикъл се затваря. При такава формула няма развитие, няма сигурност и просперитет, а има бедност, корупция и неграмотност, затова е нужна промяна – промяна, която да засили гражданското участие и контрол върху управлението, да направи институциите по-прозрачни и отчетни, да разгърне инициативата на българските граждани и тяхното по-пълноценно участие в обществения живот.</seg>
                    <seg xml:id="ParlaMint-BG_2019-09-04.seg37">Необходима ни е силна държава с ясни правила и ред, които работят за народа и се спазват от всички. Такава промяна не може да бъде дело на отделна личност, група хора или политическа партия и тук виждам водещата роля на българския парламент като централен държавен орган, изразител на волята на народа, като най-висока трибуна за дебати и решения, като орган, призван да контролира изпълнителната власт, защото каквито и икономически и социални спасителни модели да се прилагат, те няма да постигнат своята цел, както сме се убеждавали неведнъж, докато не се промени политическата среда и най-вече начинът на упражняване на властта в България. Ето затова виждам водещата роля на българския парламент и моите очаквания са за ускорен дебат по важни въпроси в това направление.</seg>
                    <seg xml:id="ParlaMint-BG_2019-09-04.seg38">На първо място, не може да има ефективно управление на държавата, а оттам и просперитет, ако няма пълноценен парламентарен контрол върху изпълнителната власт.</seg>
                    <seg xml:id="ParlaMint-BG_2019-09-04.seg39">Българското правителство е едно от малкото в Европейския съюз, което не следва управленска програма, която да е получила одобрението на парламента след публичен дебат. Би било рационално решение, ако наред със състава на Министерския съвет министър-председателят предлага за одобрение в Народното събрание и своята управленска програма. Отклоненията от тази програма също би следвало да се дебатират в парламента, както и правителството да представя ежегоден отчет за своята дейност пред Народното събрание.</seg><vocal type="interruption"><desc>(Шум и реплики.)</desc></vocal>
                    <seg xml:id="ParlaMint-BG_2019-09-04.seg40">Очевидно имаме необходимост и от разпоредба, която да задължава министър-председателят да се явява поне веднъж в месеца в парламентарната зала за отговор на общи въпроси по политиката на правителството.</seg><vocal type="interruption"><desc>(Реплики.)</desc></vocal>
                    <seg xml:id="ParlaMint-BG_2019-09-04.seg41">Отказът от блицконтрол според мен бе отстъпление от демократичните принципи и неговото възстановяване ще бъде стъпка към добрите практики на парламентаризма, към неговите най-добри образци.</seg>
                    <seg xml:id="ParlaMint-BG_2019-09-04.seg42">Напълно съм убеден и считам, че българският парламент трябва да пресече, и то още тази година, порочната практика на безконтролно харчене, на изкуствено създаван излишък без обосновка и без санкции на парламента.</seg><vocal type="interruption"><desc>(Шум и реплики.)</desc></vocal>
                    <seg xml:id="ParlaMint-BG_2019-09-04.seg43">Такъв подход е в разрез с добрите практики и генерира условия за корупция. Надявам се, тук сте съгласни с мен.</seg>
                    <seg xml:id="ParlaMint-BG_2019-09-04.seg44">Разбира се, всяко правителство трябва да има оперативната свобода да се разпорежда с бюджета, но тя трябва да бъде в ясно регламентирани рамки и парламентът е този, който определя тези рамки. Също така президентът няма никакви правомощия да се намесва в технологията на законотворческия процес, но, така и така ме каните, тук съм, ще споделя своето притеснение и тревожни тенденции.</seg>
                    <seg xml:id="ParlaMint-BG_2019-09-04.seg45">Все повече закони се изменят кардинално с преходни и заключителни разпоредби, избягвайки общественото обсъждане и оценката за въздействие. По този начин това внася непредвидимост в законодателния процес и елиминира гражданското участие. Очакванията към българския парламент са за повече прозрачност и предвидимост и това ще бъде в полза и на гражданите, и на бизнеса, и най-вече ще повиши доверието в най-важната институция в страната.</seg>
                    <seg xml:id="ParlaMint-BG_2019-09-04.seg46">Мисля, че отдавна е назрял и моментът за по-голяма независимост, инициативност и отговорност на местната власт чрез реална финансова децентрализация. Стъпка в тази посока ще повиши и така необходимата гражданска активност по региони. В момента общините зависят от благоволението на правителството, което се реализира много често по неизвестни, а в повечето случаи тяснопартийни критерии, на което и да е правителство.</seg>
                    <seg xml:id="ParlaMint-BG_2019-09-04.seg47">Също така мисля, че усъвършенстването на Закона за пряко участие на гражданите в държавната власт и местното самоуправление следва да бъде във фокуса на Народното събрание. Към момента Законът в този си вид не позволява ефективното прилагане на инструментите на пряката демокрация и затова следва да се обмисли разширяването на възможностите и облекчаването на условията за гражданското участие.</seg>
                    <seg xml:id="ParlaMint-BG_2019-09-04.seg48">Упорито отклоняваната през годините тема за въвеждането на индивидуална конституционна жалба следва да бъде, според мен, внимателно обмислена, защото при един балансиран подход тя може да се превърне във важен инструмент за граждански контрол върху законодателни и управленски решения. Още повече – такава практика е приета в повечето европейски държави, и се подкрепя от Венецианската комисия.</seg>
                    <seg xml:id="ParlaMint-BG_2019-09-04.seg49">Настоящата сесия е заредена и с надежда за внасяне на устойчивост в изборния процес. Машинното гласуване, като гарант за честността на изборите, следва да бъде осигурено, и то надеждно, в нормативно, техническо и експертно отношение. Според мен не само че трябва да бъде ускорено въвеждането на електронно дистанционно гласуване, но при ясни гаранции за неговата неприкосновеност и при ясни условия за защита на националната сигурност.</seg>
                    <seg xml:id="ParlaMint-BG_2019-09-04.seg50">Трябва да вървим и по-нататък – за обмисляне на конституционни и законови промени, които да дадат възможност на българи по рождение, придобили двойно гражданство в държави от Европейския съюз, а защо не и в развити демокрации, като САЩ, Канада, Швейцария и така нататък, да могат да се кандидатират за народни представители, президент и вицепрезидент, както е в болшинството развити страни, защото все повече наши сънародници са зад граница и е от изключителна важност не само да не късат духовната връзка с Родината – нещо, за което работят усилено и госпожа Йотова, и Вие, и българското правителство, но трябва тези хора да бъдат съпричастни с нашия обществено-политически живот.</seg>
                    <seg xml:id="ParlaMint-BG_2019-09-04.seg51">Голяма част от тези хора са с високо образование и престижни професии и ако им се даде законовата възможност да участват в българската политика, натрупаните от тях знания и опит в страни с много по-развити обществени, икономически и политически системи, ще бъде от наша полза, а и те ще получат допълнителен стимул да се завърнат в Родината. Това ще способства и нашите обществено-икономически модели да се сближават по-бързо с тези на държавите членки и да се интегрираме по-пълноценно в Европейския съюз. Не може тези хора да внасят в България повече средства, отколкото преките чуждестранни инвестиции, а да не могат да участват в българската политика. Не е справедливо!</seg>
                    <seg xml:id="ParlaMint-BG_2019-09-04.seg52">Необузданата корупция по високите етажи и ширещата се престъпност, особено в малките населени места, изискват законодателните и контролните функции на Народното събрание да се съсредоточат върху укрепването на върховенството на закона, гарантиране на физическата сигурност на българските граждани, неприкосновеността на тяхната собственост и очакваното от всички възмездие за престъпилите закона.</seg>
                    <seg xml:id="ParlaMint-BG_2019-09-04.seg53">Много са и мерките, които трябва да бъдат предприети за справяне с бедността и демографската криза, за повишаване на конкурентоспособността на българската икономика. При определянето на приоритетните сред тях можем да се опрем на опита на държави, които бяха в критично състояние, а днес са водещи икономики, защото определиха образованието като абсолютен национален приоритет. И аз съм убеден, че образованието не само трябва да бъде приоритет в държавната политика, както се обявява и днес, но да бъде подкрепено с много по-решителни законови и финансови мерки, ако искаме да просперираме като нация в една изключително конкурентна среда.</seg>
                    <seg xml:id="ParlaMint-BG_2019-09-04.seg54">Всичко това, разбира се, няма как да се случи, ако не създадем условия за ускорен икономически растеж – много над сегашния, за да започнем да догонваме откъсналите се далече напред източноевропейски държави.</seg>
                    <seg xml:id="ParlaMint-BG_2019-09-04.seg55">Вярвам, че това е убеждение, което се споделя от всички, които работят за устойчивото развитие на България, трябва обаче да преодолеем драматичния срив в преките чуждестранни инвестиции и това няма да стане с целенасочен лов на един-двама стратегически инвеститора</seg><vocal type="interruption"><desc>(реплики)</desc></vocal>
                    <seg xml:id="ParlaMint-BG_2019-09-04.seg56">, а със справедлива, стабилна и предвидима нормативна среда, облекчена административна тежест, безкомпромисна борба с корупцията и ангажиране на държавата с качество на образованието, здравеопазването, инфраструктурата и електронните услуги.</seg>
                    <seg xml:id="ParlaMint-BG_2019-09-04.seg57">Това изисква, разбира се, и добре координирана между институциите външна политика с конкретни, дългосрочни цели, подчинени на националния интерес. Тук искам да благодаря на председателите на комисии и на членове на групи за приятелство в българското Народно събрание, които се включиха в моите делови срещи с чужди държавни и правителствени ръководители.</seg>
                    <seg xml:id="ParlaMint-BG_2019-09-04.seg58">Уважаеми народни представители, надявам се, че изложеното от мен ще предизвика не само емоции, но е и повод за размисъл, за дебати и за отговорни държавнически решения.</seg>
                    <seg xml:id="ParlaMint-BG_2019-09-04.seg59">България трябва да се превърне в нормална европейска държава с върховенство на правото, с активно гражданско общество, с прозрачни, отчетни и отговорни институции, които да работят ефективно, и то в интерес на гражданите. Без тези фундаментални предпоставки няма да имаме сигурност, няма да имаме европейски доходи и качество на инфраструктурата и обществените услуги.</seg>
                    <seg xml:id="ParlaMint-BG_2019-09-04.seg60">Мое лично убеждение е, че пътят към постигане на такава цел минава и през отправените от мен предложения. Тяхното претворяване в решения обаче е изцяло в отредените по Конституция правомощия на българския парламент.</seg>
                    <seg xml:id="ParlaMint-BG_2019-09-04.seg61">Времето за промяна неумолимо изтича така, както изтичат навън младите и трудоспособни българи, така както гаснат едно след друго българските села и оставените на произвола български пенсионери, затова и моят призив е още сега, в тази парламентарна сесия, наред с всичко друго, да се концентрират и усилията за важни за бъдещето на страната решения. Ако това не се случи, или апатията ще продължи да опразва България, или улицата ще помете статуквото.</seg><vocal type="interruption"><desc>(Шум и реплики.)</desc></vocal>
                    <seg xml:id="ParlaMint-BG_2019-09-04.seg62">Българите очакват Вашите отговорни действия! Всеки, който работи не за лични, корпоративни или тяснопартийни интереси, а за благоденствието на българския народ, ще има съюзник в мое лице.</seg>
                    <seg xml:id="ParlaMint-BG_2019-09-04.seg63">Желая Ви успех!</seg><kinesic type="applause"><desc>(Ръкопляскания от „БСП за България“, единични ръкопляскания от ДПС.)</desc></kinesic>
                </u>
                <u ana="#chair" n="128274" who="#KarayanchevaTsveta" xml:id="ParlaMint-BG_2019-09-04.u3">
                    <seg xml:id="ParlaMint-BG_2019-09-04.seg64">Благодаря, уважаеми господин Президент!</seg>
                    <seg xml:id="ParlaMint-BG_2019-09-04.seg65">Колеги, продължаваме с изказванията от името на парламентарните групи за техните намерения и приоритети през новата сесия.</seg>
                    <seg xml:id="ParlaMint-BG_2019-09-04.seg66">Думата има председателят на парламентарната група на ГЕРБ госпожа Дариткова.</seg>
                    <seg xml:id="ParlaMint-BG_2019-09-04.seg67">Заповядайте, уважаема госпожо Дариткова.</seg>
                </u>
                <u ana="#regular" n="128275" who="#DaritkovaDaniela" xml:id="ParlaMint-BG_2019-09-04.u4">
                    <seg xml:id="ParlaMint-BG_2019-09-04.seg68">Уважаема госпожо Председател, уважаеми госпожи и господа народни представители!</seg>
                    <seg xml:id="ParlaMint-BG_2019-09-04.seg69">Не знам дали е коректно да се обърна към президента, който току-що ни напусна, но все пак първите ми думи, естествено, ще бъдат отправени към него.</seg>
                    <seg xml:id="ParlaMint-BG_2019-09-04.seg70">За нас беше знаменателно, че в Осмата сесия на Четиридесет и четвъртото народно събрание бяхме уважени от присъствието на президентската институция.</seg><vocal type="interruption"><desc>(Шум и реплики от „БСП за България“.)</desc></vocal>
                    <seg xml:id="ParlaMint-BG_2019-09-04.seg71">Смятаме, че това можеше да бъде добър знак за диалог между институциите в България и за едно начало на утвърждаване на техния авторитет.</seg><incident type="action"><desc>(Президентът Румен Радев заема мястото си на балкона до вицепрезидента Илияна Йотова.)</desc></incident>
                    <seg xml:id="ParlaMint-BG_2019-09-04.seg72">В тази зала ние се кълнем да спазваме законите и Конституцията на страната. В Конституцията е написано, че всеки народен представител представлява не само своите избиратели, но представлява всички български граждани. В същата тази Конституция в чл. 92 е написано, че президентът е олицетворение на единството на нацията. За съжаление, ние днес отново видяхме очертаване на разделителни линии – разделителни линии между тези, които са издигнали президента, и изказвания в полза на определени политически сили.</seg>
                    <seg xml:id="ParlaMint-BG_2019-09-04.seg73">Ние сме готови на диалог и винаги сме го заявявали. Но този диалог трябва да започне с честно и почтено отношение и отстраняване на дефицитите на прозрачност – тези, които отбелязва президентът не само в правителството, в парламента, но и в самата президентска институция, защото, за съжаление, и там имаме много примери на непрозрачно изпълнение на функциите на президентството.</seg>
                    <seg xml:id="ParlaMint-BG_2019-09-04.seg74">Ние винаги сме смятали, че президентството би следвало да се запознае с Програмата за коалиционно управление на това правителство, която е публична и която стриктно следваме и изпълняваме. Съжалявам, че днес установихме, че няма такова познание, но разчитам, че ще информираме по надлежен ред президентството за това кои от приоритетите ни са реализирани вече и кои предстоят да бъдат изпълнени в следващите две години.</seg>
                    <seg xml:id="ParlaMint-BG_2019-09-04.seg75">Аз наистина приемам голяма част от проблемите в изказването на президента, които бяха заложени като приоритети за следващите ни години управление, и в моето изказване съм заложила на тези приоритети. Но това, което искам да определя, е, че тази разделителна линия отново оставя два милиона български граждани, които са гласували за това коалиционно управление, извън пределите на интереса на президентската институция.</seg>
                    <seg xml:id="ParlaMint-BG_2019-09-04.seg76">Все пак президентството има още две години. Разчитам на политическия опит на госпожа Йотова, за да може да се намерят разумните решения, които да помогнат на този президент да остане в историята на президентската институция не като президента, който е бил най-негативен, който е отправял най-много заплахи за обществения мир</seg><vocal type="interruption"><desc>(шум и реплики от „БСП за България“)</desc></vocal>
                    <seg xml:id="ParlaMint-BG_2019-09-04.seg77">, като президента, който е девалвирал институцията „вето“</seg><kinesic type="applause"><desc>(ръкопляскания от ГЕРБ)</desc></kinesic>
                    <seg xml:id="ParlaMint-BG_2019-09-04.seg78">, а именно като президент – олицетворение на единството на нацията.</seg>
                    <seg xml:id="ParlaMint-BG_2019-09-04.seg79">Уважаема госпожо Председател, уважаеми колеги, предстои ни динамична сесия. В тази сесия парламентарната група на ГЕРБ ще продължи да изпълнява стриктно ангажиментите, които бяха поети към българските граждани в началото на настоящия управленски мандат.</seg>
                    <seg xml:id="ParlaMint-BG_2019-09-04.seg80">Съзнаваме, че в следващите два месеца страната ще бъде в ситуация на предизборна кампания, което със сигурност ще даде отражение на работата на парламента. Въпреки важността на предстоящите избори за местна власт нашият призив е да не превръщаме парламента в поле за предизборна пропаганда, с което да подменяме основната му функция – да създава закони и да представлява българските граждани.</seg>
                    <seg xml:id="ParlaMint-BG_2019-09-04.seg81">Новата парламентарна сесия, която до голяма степен ще бъде белязана от местните избори, ще бъде предизвикателство за всички нас, но ще бъде и възможност да покажем високо ниво на политическа култура, защото освен всекидневните задачи, свързани със законодателството и парламентарния контрол, всички ние заедно и поотделно имаме задължението да съхраняваме доверието в демократичния процес и парламентаризма. Надявам се, че осъзнаваме, че ниското доверие в парламента не е проблем само на управляващите или на опозицията, това е проблем на демокрацията и на всички нас. Затова ще призова за конструктивна и ефективна работа, с която заедно да се опитаме да възстановим доверието в Народното събрание и останалите институции, от които зависи демократичното развитие на страната.</seg>
                    <seg xml:id="ParlaMint-BG_2019-09-04.seg82">По време на предстоящата сесия предстои да бъде приет Законът за държавния бюджет, който ще очертае политическата рамка на 2020 г. За народните представители от ГЕРБ основни приоритети на този бюджет ще бъдат образованието, отбраната и сигурността, икономическият растеж, който да позволи чувствително увеличаване на доходите на максимално широк кръг български граждани. Затова ще продължим политиката на несимволично увеличаване на учителските заплати. Този наш ангажимент ще остане неотменим до края на мандата на настоящото управление, защото знаем, че в съвременния свят сферата на образованието е основополагаща за всяко едно общество. Реформите и настоящата работа в сферата на образованието ще дадат своите плодове след години. Дали тези плодове ще бъдат добри или лоши, ще зависи не само от политиката, която провежда настоящото мнозинство, но и от нивото на приемственост, което ще демонстрират различни парламентарни мнозинства и правителства в дългосрочен план. Затова призоваваме колегите от опозицията да участват конструктивно в работата на парламента и по тази тема. Убедена съм, че заедно ще постигнем много по-добри резултати, които ще гарантират успеха на поколения български деца.</seg>
                    <seg xml:id="ParlaMint-BG_2019-09-04.seg83">Извеждането на образованието като основен приоритет на управлението е и част от желанието ни за бързо развитие на българската икономика. Само чрез по-високо ниво на високотехнологично производство и икономическо развитие можем да увеличим чувствително доходите на българските граждани – и на работещите, и на пенсионерите. Затова няма да променим линията на икономическа политика, която цели подобряване на бизнес средата, поддържане на ниски данъчни ставки, активно търсене на стратегически инвеститори, които да се доверят на възможностите, които предоставя българската икономика.</seg>
                    <seg xml:id="ParlaMint-BG_2019-09-04.seg84">Заедно със стимулите за бизнеса ще продължим провеждането на социална политика, която да помага на хората в нужда. За нас борбата с бедността не е свързана с рестрикции към бизнеса, а напротив – само чрез развит и проспериращ бизнес можем да гарантираме, че всеки нуждаещ се ще получи помощ от обществото и държавата. И занапред финансовата стабилност ще бъде сред основните приоритети на икономическата политика, защото тя е съществен фактор при привличането на стратегически инвеститори.</seg>
                    <seg xml:id="ParlaMint-BG_2019-09-04.seg85">За съжаление, през миналата сесия на парламента не успяхме да постигнем високо ниво на съгласие по важна и основополагаща тема, каквато е модернизацията на Българската армия. Липсата на консенсус обаче няма да ни разколебае да продължим в тази посока, защото е важно след 30 години, в които армията и въоръжението бяха пренебрегвани, тяхната модернизация да бъде осъществена. След ангажимента за модернизация на военновъздушните сили, който поехме и изпълнихме, ще продължим с модернизацията на сухопътните войски и военноморските сили. Надяваме се, че в процеса на работа ще успеем да постигнем по-висока степен на съгласие както в рамките на парламента, така и между различните институции. Правим това, защото гарантирането на националната сигурност е от жизнено важно значение за всички български граждани. Това е незаобиколимо условие и за икономическото развитие, и за развитието на българското общество в дългосрочен план.</seg>
                    <seg xml:id="ParlaMint-BG_2019-09-04.seg86">Уважаеми народни представители, продължаваме да бъдем убедени, че политическата стабилност, чийто гарант е управляващото мнозинство, е основният фактор за развитието на страната и спокойствието на хората. Затова ГЕРБ ще продължи да спазва ангажиментите си в рамките на коалиционното управление, ще продължим да се вслушваме в гласа на хората, защото този глас е единственият ни ориентир в сложната и понякога изкуствено истеризирана политическа среда. Осъзнаваме, че най-голямата отговорност за управлението на страната пада върху нас и ще продължим да се стараем да носим този товар последователно и разумно.</seg>
                    <seg xml:id="ParlaMint-BG_2019-09-04.seg87">Няма да се поддадем на провокации. Ще отговорим на всеки опит за конфронтация с разумни решения и последователна политика, защото за нас властта не е самоцел, а възможност да работим за страната си и за нейните граждани. Ние не обещаваме да разрушаваме системи и да правим пробиви. Точно обратното – нашият основен ангажимент към българското общество ще продължи да бъде изграждането на съвременна, единна и просперираща България. Това изграждане няма да се случи нито с революции, нито с прокарването на остри разделителни линии в обществото.</seg>
                    <seg xml:id="ParlaMint-BG_2019-09-04.seg88">В тази връзка държа да поздравя лидера на БСП госпожа Корнелия Нинова, която преди няколко дни заяви, че агресивният подход в политиката е непродуктивен. Ние сме наясно с този факт от създаването си като политическа формация и това е основната причина да печелим и съхраняваме доверието на мнозинството от българските граждани. Ако това изявление на госпожа Нинова е протегната ръка за разбирателство по основните приоритети пред страната, ние сме готови да я поемем и да работим заедно за успеха на родината ни.</seg>
                    <seg xml:id="ParlaMint-BG_2019-09-04.seg89">Надявам се, че през настоящата сесия парламентът ще бъде място за дебат на идеи за по-добър живот в България, а не поле за междуличностна конфронтация и генератор на обществено напрежение.</seg>
                    <seg xml:id="ParlaMint-BG_2019-09-04.seg90">Желая Ви успех и Бог да пази България!</seg><kinesic type="applause"><desc>(Продължителни ръкопляскания от ГЕРБ, ОП и „ВОЛЯ – Българските Родолюбци“.)</desc></kinesic>
                </u>
                <u ana="#chair" n="128276" who="#KarayanchevaTsveta" xml:id="ParlaMint-BG_2019-09-04.u5">
                    <seg xml:id="ParlaMint-BG_2019-09-04.seg91">Благодаря, уважаема госпожо Дариткова.</seg>
                    <seg xml:id="ParlaMint-BG_2019-09-04.seg92">Давам думата на председателя на парламентарната група на „БСП за България“ госпожа Корнелия Нинова.</seg>
                </u>
                <u ana="#regular" n="128277" who="#NinovaKorneliya" xml:id="ParlaMint-BG_2019-09-04.u6">
                    <seg xml:id="ParlaMint-BG_2019-09-04.seg93">Уважаема госпожо Председател! Уважаеми господин Президент, госпожо Вицепрезидент, добре дошли! Уважаеми дами и господа народни представители, скъпи българи! Започва един интересен, наситен с политически събития парламентарен сезон. От нас – събраните в тази зала, зависи да го направим пълноценен и резултатен.</seg>
                    <seg xml:id="ParlaMint-BG_2019-09-04.seg94">Нашият принос – на парламентарната група на „БСП за България“, за такава резултатност ще дадем основно по пет въпроса. Не са измислени в партийната ни централа, продиктувани са от реалния живот и от проблемите на хората, и те са: икономика, социална политика – включвам в нея здравеопазване, образование, доходи и неравенства, върховенство на закона и справедливост, фискална политика и местно самоуправление.</seg>
                    <seg xml:id="ParlaMint-BG_2019-09-04.seg95">Икономика.</seg>
                    <seg xml:id="ParlaMint-BG_2019-09-04.seg96">Уважаеми колеги, продължава клишето, че държавата е лош стопанин, че пазарът ще регулира всички отношения, макар че светът и Европа отдавна разбраха, че това е грешка, че това създаде монополи, даде сила на големите, уби малките и средните предприятия и заличава средната класа. Нашите предложения конкретно ще бъдат за роля на държавата в икономиката, така че включително чрез данъчни стимули да помогнем на малките и средните предприятия, на семейните фирми и на средната класа. Ще внесем обещания от нас Закон за държавните предприятия – те могат да бъдат управлявани добре.</seg>
                    <seg xml:id="ParlaMint-BG_2019-09-04.seg97">Често говорим за инвестиции. Преките чужди инвестиции са изключително важна част за развитието на икономиката, но все по малко чуваме да се говори за производство. Основният гръбнак на всяка национална икономика е националното производство. Нашето внимание ще бъде съсредоточено там – помощ за производство на български стоки и български услуги, за които България има потенциал, има кадри, има и пазари.</seg>
                    <seg xml:id="ParlaMint-BG_2019-09-04.seg98">Много специалисти – световни и европейски, започват да намекват, че се задава икономическа криза. Нашата икономика не е подготвена за това. Един от основните стълбове за преодоляване на такава криза, за посрещане на такава криза е потреблението, а то може да се стимулира с увеличаване на доходите.</seg>
                    <seg xml:id="ParlaMint-BG_2019-09-04.seg99">Ето защо вторият акцент на нашето внимание е социалната политика, но в частност увеличаване на доходите не само като икономически механизъм, а като много тежък социален проблем. През лятото статистиката обяви 90 нови милионери и близо 2 милиона българи под прага на бедност – неравенството е огромно. И тук нашата основна теза е връщане на ролята на държавата. Държавата може да помогне не само увеличавайки заплатите в държавния сектор, тя може да помогне чрез данъчна политика и преразпределение на брутния вътрешен продукт. Ще видите, ще получите нашето предложение в тази посока: преизчисляване на пенсиите, намаляване на ДДС на лекарства и на основни храни, помощ на младите семейства за отглеждане на деца и така нататък.</seg>
                    <seg xml:id="ParlaMint-BG_2019-09-04.seg100">Трето, върховенство на закона. Разбираме и абсолютно споделяме принципа за разделение на властите и за това, че държавата не бива да се меси в независимата съдебна власт. Държавата има своята роля и тук да създаде такива правила, че тази власт да функционира пълноценно и да се унищожи чувството за несправедливост у българския народ.</seg>
                    <seg xml:id="ParlaMint-BG_2019-09-04.seg101">Ето защо ние ще внесем закон, който налага съдебен контрол върху актовете на главния прокурор и на прокуратурата. Знам, че ще има много остри дебати за избор на главен прокурор. Нашата позиция е: върховенство на закона, а не на личността; върховенство на правилата, а не на едноличните решения. Нашата задача е не да избираме главен прокурор – не е наша работа, нашата е да създадем такива правила, че съдебната система да функционира пълноценно.</seg>
                    <seg xml:id="ParlaMint-BG_2019-09-04.seg102">Предстои избор отново на председател на КПКОНПИ, дойде време да си дадем сметка – ако искате този разговор на разбирателство, че моделът, който измислихме за борба с престъпността по високите етажи на властта с тази форма на КПКОНПИ, не работи. Докарахме го до там, че самият председател на КПКОНПИ да бъде обект на разследване за престъпление. Ще внесем отново нашето предложение за друг модел на орган за борба с престъпността.</seg>
                    <seg xml:id="ParlaMint-BG_2019-09-04.seg103">Предстои избор на двамата европейски прокурори. Никой дума не казва за това по какви правила ще бъдат избрани те. Тук е мястото те да се определят. Ще имате и това наше предложение, а вече имате на банките нашето предложение за промяна в НПК за отпадане на бързото производство в случаи на тежки телесни повреди и убийство.</seg>
                    <seg xml:id="ParlaMint-BG_2019-09-04.seg104">Госпожо Председател, апелирам възможно най-бързо да гледаме този закон без оглед на партията, която го е внесла. Тук има национално съгласие за възмездие върху онези, които по този начин погазват закона и причиняват това на други български граждани.</seg>
                    <seg xml:id="ParlaMint-BG_2019-09-04.seg105">Фискална политика. И тук основният ни акцент са държавата и институциите. Уважаеми колеги, абсолютно сбъркан модел за провеждане на фискална политика! И тук президентът е прав, и Вие го знаете, защото сме го говорили многократно в залата – парите на българските данъкоплатци не се харчат по установения от държавата ред през бюджета. Харчат се еднолично за партийни цели и за групови интереси в държавата. Затова ще видите нашите позиции, не за пръв път ги казвам, по Закона за публичните финанси и ще имате конституционна жалба в Конституционния съд за неспазване и за раздаване на парите на българските данъкоплатци с постановление на Министерския съвет, извън рамките на парламента и на бюджета.</seg>
                    <seg xml:id="ParlaMint-BG_2019-09-04.seg106">Допускаме, че това ще се засили като порочна практика с наближаването на местните избори: джипът, държавният бюджет в багажника и раздаването през прозореца за партийни цели и за избори на подходящи кметове. Ще получите институционална позиция как това да се промени и наистина да влезем в нормални рамки на правене на фискална политика.</seg>
                    <seg xml:id="ParlaMint-BG_2019-09-04.seg107">Следващият ни акцент е местното самоуправление и местната власт – идват избори, но и не само за това. И тук държавата избяга от своите отговорности, като прехвърли на общините постоянни задължения без финансиране и им казва: „Вдигайте данъци и се оправяйте!“</seg>
                    <seg xml:id="ParlaMint-BG_2019-09-04.seg108">Нашите предложения в рамките на бюджета и в рамките на промени в Закона за местното самоуправление и местната администрация ще бъдат за оставане на част от данъците на разположение на жителите на общините, комуналните услуги да се извършват от общински предприятия, а не да се дават на концесии, специална грижа към общинските болници и общинските училища. Ще развием цялото си предложение за нов здравен модел в държавата, в частност – на общинските и държавните болници.</seg>
                    <seg xml:id="ParlaMint-BG_2019-09-04.seg109">Нека дебатът за местно самоуправление и местна власт бъде съдържателен в посока на промяна на съществуващия модел на управление. И не приемайте това като заяждане или използване на парламентарната трибуна за партийна изгода в местните избори – става въпрос за принципи, за сбъркан модел, който изисква високо съгласие за неговата промяна, ако наистина мислим за общините и за гражданите.</seg>
                    <seg xml:id="ParlaMint-BG_2019-09-04.seg110">Позволете, извън големите приоритети на „БСП за България“, да обърна внимание на две събития от вчера, които изглеждат като една съществена промяна във външната политика на България, обвързано с въпроса: парламентарна република ли сме, или еднолична премиерска? Имам въпроси към господин Борисов, уважаеми колеги управляващи. Кой колективен орган в държавата – парламентът или Министерският съвет, реши, че един от малкото приоритети, около който сме се обединили всички – години наред, редица правителства, влизането ни в Шенген, вече не е приоритет? Кой го реши? И основателна ли е темата, която постави президентът, тук, в институциите, да се върнат решенията, а не еднолично един човек вчера да смени външнополитическия курс на България. Защо? Защото, ако влезем в Шенген, ще дойдат 150 бежанци от Гърция. Това е несериозно!</seg>
                    <seg xml:id="ParlaMint-BG_2019-09-04.seg111">В най-голямата криза на бежанския поток всички ние искахме да влизаме в Шенген. Сега, когато няма такова нещо, изведнъж решихме – не искаме в Шенген! Защо? Защото не ни пускат, а не ни пускат, защото направихте много грешки, защото има корупция, защото има пробив в системите за сигурност, защото създадохте опасност за европейската сигурност, не само за българската.</seg><vocal type="interruption"><desc>(Реплики.)</desc></vocal>
                    <seg xml:id="ParlaMint-BG_2019-09-04.seg112">Защо да не си го кажем това?</seg>
                    <seg xml:id="ParlaMint-BG_2019-09-04.seg113">И понеже не смеете да признаете тази грешка, решавате, че трябва да извадите България от нейния европейски път и от пътя ѝ към Шенген. Тоест той решава, а не Вие, но очаквам Вашата реакция, ако наистина сте отговорни политици и призовахте да имаме поне няколко приоритета, около които всички да се обединим.</seg>
                    <seg xml:id="ParlaMint-BG_2019-09-04.seg114">Уважаеми колеги, бих искала да обобщя с няколко думи философията на нашата политика през тази сесия, а и не само, защото тя е последователна години наред и вярвам, че ще бъде така. Всичко, което Ви изложих, тъй като няма време, ограничени сме във времето, не мога да говоря в подробности за всички политики – и за образование, и здравеопазване, ще обобщя така: нашата политика е насочена към това да върнем държавата в онези нейни функции през институциите, през възможните модерни европейски политики, а не чрез държавна помощ и така нататък. Да я върнем там, където ѝ е мястото. Големият проблем на всички ни е чувството на българските граждани, независимо за кого са гласували – за Вас, за нас, че държавата отсъства. Чуйте ги! Бизнесът по повод вдигане на тока: „Няма държава!“; медицинските сестри по повод заплатите и здравеопазването: „Няма държава!“; хората в село Сотиря: „Няма държава!“. Това е, което обобщава, това е за нас предизвикателството и политиката, която ще следваме не само в тази сесия, а и по принцип: ролята на държавата и връщането на нейните функции в услуга на гражданите. Ако имаме разум, ще постигнем резултат. Аз го пожелавам на всички.</seg>
                    <seg xml:id="ParlaMint-BG_2019-09-04.seg115">Колеги, успешна сесия! Благодаря Ви.</seg><kinesic type="applause"><desc>(Ръкопляскания от „БСП за България“.)</desc></kinesic>
                </u>
                <u ana="#chair" n="128278" who="#KarayanchevaTsveta" xml:id="ParlaMint-BG_2019-09-04.u7">
                    <seg xml:id="ParlaMint-BG_2019-09-04.seg116">Благодаря, уважаема госпожо Нинова.</seg>
                    <seg xml:id="ParlaMint-BG_2019-09-04.seg117">Колеги, следва изявлението на господин Мустафа Карадайъ – председател на парламентарната група на „Движението за права и свободи“.</seg>
                    <seg xml:id="ParlaMint-BG_2019-09-04.seg118">Заповядайте, господин Карадайъ.</seg>
                </u>
                <u ana="#regular" n="128279" who="#KaradayiMustafa" xml:id="ParlaMint-BG_2019-09-04.u8">
                    <seg xml:id="ParlaMint-BG_2019-09-04.seg119">Уважаеми господин Президент, уважаема госпожо Вицепрезидент, уважаема госпожо Председател, уважаеми госпожи и господа народни представители! В обръщението си президентът очерта много от проблемите на българското общество, но най-важното е, че то е добро начало за възстановяване на диалога между институциите.</seg>
                    <seg xml:id="ParlaMint-BG_2019-09-04.seg120">Прав сте, господин Президент, че българските граждани с двойно гражданство нямат право да бъдат избирани. Но има нещо повече – те са лишени от конституционното си право да гласуват и по тази тема само „Движението за права и свободи“ води битки за възстановяване на тези конституционни права.</seg>
                    <seg xml:id="ParlaMint-BG_2019-09-04.seg121">И още – прав сте за това, че България се нуждае от програма за ускорено, догонващо икономическо развитие. И по тази тема пак „Движението за права и свободи“ настоява за диалог за определяне на националните приоритети.</seg>
                    <seg xml:id="ParlaMint-BG_2019-09-04.seg122">Днес откриваме есенната сесия за 2019 г. на Четиридесет и четвъртото народно събрание – година, наситена с важни политически процеси, на прага на важни за цялото общество избори.</seg>
                    <seg xml:id="ParlaMint-BG_2019-09-04.seg123">Предстоящите процеси вещаят стратегически решения за бъдещето на всяко населено място, за всяка община, за цялата страна, региона и Европа, защото се очертава важна битка за стратегии, за бъдещото развитие на страната, за подобряване на живота на всеки български гражданин. За това са нужни политически програми и платформи, нужна е визия в дългосрочен аспект, политически решения с отговорност за националната сигурност, мира и демокрацията.</seg>
                    <seg xml:id="ParlaMint-BG_2019-09-04.seg124">Преди два дни отбелязахме 80 години от началото на Втората световна война – най-кървавият конфликт в човешката история, най-зловещият военен сблъсък, отнел живота на близо 60 милиона души и нанесъл непоправими щети на човешкото съзнание, променил неблагоприятно милиони човешки съдби. Подобни дати ни напомнят колко е важно от уроците на историята да се извличат правилно поуките и колко е важно да спрем популизма, да се противопоставим на разделението, ксенофобията и омразата. Предстоящият период е добър повод да преценим доколко се справяме с тази задача. Изборната риторика е тази, която по най-добър начин разкрива същността на своите носители. Често, когато капацитетът не предоставя добри възможности, на дневен ред са агресията, ксенофобията и омразата.</seg>
                    <seg xml:id="ParlaMint-BG_2019-09-04.seg125">И не на последно място, основна теза е: „Защо да не е опонентът“, вместо да се представи собствената визия за развитие.</seg>
                    <seg xml:id="ParlaMint-BG_2019-09-04.seg126">Още преди една година предупредихме: държавността е в колапс, управлението е нефункционално и неработещо, експертността се явява антоним на всяко управленско решение, войната – политическа, междуинституционална и вътрешноинституционална, изцежда и остатъците от разум в правенето на управленска политика. Това трябва да спре, защото не е толкова важно, че така не може да се управлява, а това, че подобен тип управление създава проблеми пред страната и не решава проблемите на гражданите, а напротив – задълбочава ги. Непостоянството, непоследователността, антисистемността, липсата на визия и наложената тенденция на омраза на всички към всичко прави неизбежна нова и икономическа, и политическа криза.</seg>
                    <seg xml:id="ParlaMint-BG_2019-09-04.seg127">Предизборната кампания е добър повод да спрем инерциалния ход надолу, да издигнем качествени кандидати, които имат капацитета и волята да създадат условия за развитие на общините и като цяло да подобрят качеството на живот на българските граждани; кандидати, които знаят, че властта служи да се решават проблемите на хората; да се подобри животът на хората и да се осигури сигурност в утрешния ден. Крайно време е всички да осъзнаят, че е необходима национална икономика и че без икономически растеж е невъзможна европейската интеграция.</seg>
                    <seg xml:id="ParlaMint-BG_2019-09-04.seg128">През последните месеци срещите с избиратели, симпатизанти и граждани ни убедиха, че една партия може да има по-голяма тежест, отколкото нейната членска маса предполага. Влиянието няма нищо общо с популизма и празните обещания, а с ежедневна работа на партията с кадрите, работа по регионите и решаването на проблемите на хората, когато експерти с разбиране, мотивирани хора, формулират стратегически цели и чертаят тактическите ходове за тяхното постигане, за да станат тези цели по-скоро реалност. А това няма нищо общо нито с празните обещания, нито с гръмкото националистическо патриотарство.</seg>
                    <seg xml:id="ParlaMint-BG_2019-09-04.seg129">Българското общество очаква икономически растеж, гарантирани социални услуги и европейско качество на живот. Непрекъснато трябва да напомняме, че всеки орган трябва да изпълнява отговорно своите правомощия и да стои на висотата на своите отговорности.</seg>
                    <seg xml:id="ParlaMint-BG_2019-09-04.seg130">Пред нас, народните представители, неотменно стои задачата за качествено законодателство, което трайно да урежда обществените отношения и да гарантира правова и социална държава.</seg>
                    <seg xml:id="ParlaMint-BG_2019-09-04.seg131">За управляващата партия е важно да осъзнае, че страната се нуждае от програма за ускорено догонващо икономическо развитие. Фокусирането в междупартийни и междуинституционални битки, отклоняването на вниманието от истинските проблеми на държавата и на гражданите няма как да спре усещането за безвремие и хаос в държавата. Нека предстоящите избори са арена за битка между програми и платформи, за визия за развитие и икономически растеж, за условия за чужди инвестиции, но и за създаване на възможности за реализиране на бизнес проектите на българските граждани, за да се гарантира висок и устойчив растеж.</seg>
                    <seg xml:id="ParlaMint-BG_2019-09-04.seg132">Ние и като народни представители, и като политици трябва да създаваме условия органите и институциите да работят нормално, по правилата, да провокираме нов тип мащабно мислене и да реализираме такива инвестиционни политики в контекста на актуалните европейски реалности, че да гарантираме икономически растеж и европейско качество на живот, заетост и нови работни места, качествено образование, социална справедливост, стабилност и сигурност на гражданите. Необходимо е такова икономическо догонващо развитие, което би осигурило намаляване на трупащото се социално напрежение в страната.</seg>
                    <seg xml:id="ParlaMint-BG_2019-09-04.seg133">Уважаеми господин Президент, уважаема госпожо Вицепрезидент, уважаема госпожо Председател, уважаеми госпожи и господа народни представители! Позволете ми накрая да поздравя всички с новата сесия на Народното събрание и да пожелая ползотворна работа!</seg>
                    <seg xml:id="ParlaMint-BG_2019-09-04.seg134">Призовавам всички да работим за честни и демократични избори в името на развитието на общините и създаване на условия за растеж и качествено по-високо ново ниво на стандарт на живот. Придържане към европейските ценности и следване на европейските модели означава без популизъм, без екстремизъм, а повече демокрация и толерантност, и повече сигурност</seg><vocal type="interruption"><desc>(реплики от ГЕРБ)</desc></vocal>
                    <seg xml:id="ParlaMint-BG_2019-09-04.seg135">, а това гарантира и по-добро бъдеще за нас и нашите деца. Благодаря Ви.</seg><kinesic type="applause"><desc>(Ръкопляскания от ДПС.)</desc></kinesic>
                </u>
                <u ana="#chair" n="128280" who="#KarayanchevaTsveta" xml:id="ParlaMint-BG_2019-09-04.u9">
                    <seg xml:id="ParlaMint-BG_2019-09-04.seg136">Благодаря, уважаеми господин Карадайъ.</seg>
                    <seg xml:id="ParlaMint-BG_2019-09-04.seg137">Думата има председателят на парламентарната група „Обединени патриоти“ господин Искрен Веселинов.</seg>
                    <seg xml:id="ParlaMint-BG_2019-09-04.seg138">Заповядайте, господин Веселинов.</seg>
                </u>
                <u ana="#regular" n="128281" who="#VeselinovIskren" xml:id="ParlaMint-BG_2019-09-04.u10">
                    <seg xml:id="ParlaMint-BG_2019-09-04.seg139">Уважаема госпожо Председател, уважаеми колеги! Изпратихме само преди месец един политически сезон, който беше много драматичен, наситен с парламентарен бойкот, избори за Европарламент, опит за дестабилизиране на управлението и съответно предизвикване на предсрочни избори. Заявките в началото на този показват, че ще е не по-малко интересен и драматичен, тъй като е естествено местните избори да повишат градуса и политическата активност на политическите играчи – всеки в опит било да легитимира областта, която консумира, било да поиска нова такава. Надяваме се обаче и ние на отговорно поведение от политическите сили. Ние, от „Обединени патриоти“, не изпитваме такъв драматизъм, тръгвайки към тях. Смятаме, че наистина това е част от демокрацията, част от начина, по който местните общности ще решат своето бъдеще за следващите четири години.</seg>
                    <seg xml:id="ParlaMint-BG_2019-09-04.seg140">В това отношение призоваваме всички все пак да мислят за държавността, да мислят с уважение за институциите и да говорят с уважение за институциите и за политическите си опоненти, защото всъщност обществото е до голяма степен такова, каквото го правим ние със собственото си поведение.</seg>
                    <seg xml:id="ParlaMint-BG_2019-09-04.seg141">Не е важно какво е управлението и кой управлява. Важно е то  какво прави, какво провежда като политика. В това отношение искам да спомена също, че настоящото управление беше избрано включително с нашите гласове, гласовете на „Обединени патриоти“, с една програма, която то следва. Разбира се, доколко я следва и доколко я изпълнява, е тема, която трябва да се дискутира постоянно. Поне за нас, в началото на тази последна третина, можем да кажем, от мандата на управлението, е крайно време да се направи една системна ревизия на постигнатото и на неизпълненото, защото всички отчитаме позитивните неща: ръста на доходите, за който ние, „Обединени патриоти“, най-много държахме, което е онова средство, което ще задържи хората тук, в България. Всъщност това е най-мощната демографска мярка, която да спре колапса. Не можем да говорим без съживяване на икономиката и ръст на доходите за връщане на нашите сънародници, заминали зад граница, или на задържане на останалите млади хора тук. Трябва да добавим, разбира се, и един приличен икономически растеж, който бихме желали, както всички останали, да бъде по-голям.</seg>
                    <seg xml:id="ParlaMint-BG_2019-09-04.seg142">Отстояването на суверенитета и националните интереси за нас също се случва по време на това управление. Повишаването на отбранителните способности, усилията в посока чрез инфраструктура да се решат проблемите на най-изоставащите райони в България, какъвто е Северна България, отпушването на автомагистрала „Хемус“, на автомагистрала Русе – Велико Търново, пътя Видин – Ботевград – това са неща, които ще дадат нов шанс за изостаналите райони и ние сме доволни, че тези наистина изключително важни части от Програмата за управление на ГЕРБ и „Обединени патриоти“ се случват.</seg>
                    <seg xml:id="ParlaMint-BG_2019-09-04.seg143">Не бива да крием обаче, че има проблеми – тежкото положение примерно на държавната енергетика, високата цена на тока за свободния пазар, непрозрачното раздаване на дялове от студения резерв, заявките, които бяха направени от най-високо ниво за неутрална въглеродна енергетика до 2030 г., които заплашват с фалит всички български ТЕЦ-ове, удара по българското животновъдство. Не бива да забравяме, че преди две години в тази зала ние, от „Обединени патриоти“, се опитвахме да Ви убедим, че свинската чума е голяма заплаха, предложихме мерки за ограничаване на милиардните щети и тогава по-силен се оказа гласът на някакви самозвани еколози, отколкото гласът на разума, чийто говорители бяхме ние. Спадът в туристическия поток също е тревожен. Всичко това са проблеми, които са реални, които съществуват днес в страната ни, които ние трябва да дебатираме и да търсим решенията.</seg>
                    <seg xml:id="ParlaMint-BG_2019-09-04.seg144">За нас, от „Обединени патриоти“, новият политически сезон ще мине под мотото на три основни приоритета – сигурност, доходи и патриотизъм.</seg>
                    <seg xml:id="ParlaMint-BG_2019-09-04.seg145">В темата „Сигурност“ ние очакваме приемането на пакета от мерки за справяне с битовата маргинална престъпност, който включва и преодоляването на чувството за безнаказаност у извършителите на нарушения и престъпления. Внесли сме Проект за изменение на АПК с въвеждането на административните наказания „общественополезен труд“ и „задържане под стража“ в районните полицейски управления. Настояваме за повече полицейско присъствие в малките населени места, както, между другото, е разписано в нашата управленска програма. Настояваме за приемане на закон за доброволчеството и регламентиране съществуването на доброволчески отряди с цел охрана на обществения ред.</seg>
                    <seg xml:id="ParlaMint-BG_2019-09-04.seg146">Очакваме приемане и на промени в НПК с отпадане на съкратеното съдебно следствие за тези тежки престъпления – най-вече предумишлените убийства, на които станахме свидетели. Този правен институт на практика позволява убийците след 15 или 20 години да излязат и отново да убиват и да извършват престъпления.  Това е нещото, което ние от четири години поставяме непрекъснато, когато се коментира Наказателнопроцесуалният кодекс – всъщност вече е внесен в Деловодството на Народното събрание.</seg>
                    <seg xml:id="ParlaMint-BG_2019-09-04.seg147">Трябва да приемем на второ четене разширяването на пределите на неизбежната отбрана и се надявам това да стане буквално в този месец.</seg>
                    <seg xml:id="ParlaMint-BG_2019-09-04.seg148">Друга важна тема е връщането на дебата за криминализиране на проповядването на радикален ислям, финансирането на вероизповеданията от чужбина, проповедите на език, различен от официалния. Смятаме, че тези теми бързо паднаха жертва на една политическа конюнктура и трябва да се върнат отново, защото така изисква националният интерес.</seg>
                    <seg xml:id="ParlaMint-BG_2019-09-04.seg149">Спирането на социалния паразитизъм чрез строг контрол за образованието, социализацията и полагането на труд от социално подпомаганите лица също е наш приоритет. Трябва да има максимум на годишна база на сбор от всички социални плащания, защото някои хитри безработни получават повече от работещите бедни. Впрочем в Министерския съвет е внесена Концепция за справяне с проблемите, пораждани от маргиналните цигански общности, и нито тя, нито тази проблематика като цяло могат да бъдат неглижирани дълго, защото иначе проблемът скоро ще взриви социалния и етнически мир в страната.</seg>
                    <seg xml:id="ParlaMint-BG_2019-09-04.seg150">Основен приоритет за нас остава и повишаването на доходите. В управленската програма са записани важни стъпки, като преизчисляване на старите пенсии, отпуснати преди 2010 г., свиване на ножицата между минималната пенсия и линията на бедност – тази година за първи път имаме отстъпление от това правило. Закон за възрастните хора е нещо, което ще предложим – буквално днес ще внесем в Народното събрание, който ще предложи мерки за защита на тази уязвима категория наши сънародници и ще предложи допълнителни социални плащания, за да се гарантира социалното оцеляване на възрастните хора.</seg>
                    <seg xml:id="ParlaMint-BG_2019-09-04.seg151">Не на последно място, настояваме за изпълнение на нашия управленски ангажимент за безплатна и задължителна детска градина за всички деца от 4-годишна възраст нагоре.</seg>
                    <seg xml:id="ParlaMint-BG_2019-09-04.seg152">По отношение на патриотичната тематика имаме няколко основни пункта: системна политика за укрепване на социалното самосъзнание на българите зад граница, настояваме за учредяване на институт за изуване на български език и популяризиране на българската култура извън пределите на страната, за целенасочено финансово подпомагане на нашите общности в чужбина, на техните неправителствени организации, медии и училища, за облекчаване режима за получаване на българско гражданство от нашите сънародници, за създаване на „Карта българин“, която дава достъп на сънародниците ни от диаспората за пребиване и работа в България. Въвеждането на военното обучение в училищата е нещо, което очакваме с нетърпение, връщането на „Родинознание“ и повече родолюбие в учебния процес също. Трябва да продължим с подкрепата си – най-вече финансова, разбира се, на дейността на читалищата, самодейците, на библиотечната дейност и прочее.</seg>
                    <seg xml:id="ParlaMint-BG_2019-09-04.seg153">Това са само една малка част от управленските ангажименти, за чието изпълнение ще настояваме, и не крием, че то е цената за оставането ни в това управление. Не бива да забравяме, разбира се, и ДПС, защото, сключвайки коалиция с ГЕРБ, ние целяхме основно това – изолирането от властта на тази етническа партия.  Въпреки че все по-малко хора гласуват за нея в смесените региони, тя изведнъж увеличава подкрепата си за евровота в Северозапада например, най-вече, разбира се, по циганските махали. Настояваме МВР да разследва тази странна експанзия, която според нас се обяснява само с едно: криминализираното купуване на гласове. Искаме ясни гаранции, че на местния вот това няма да се случи – нито на ДПС, нито на някой друг трябва да бъде позволено, защото всяка новопридобита частица власт такива политически играчи превръщат в пари, а парите – в по-висок изборен резултат.</seg>
                    <seg xml:id="ParlaMint-BG_2019-09-04.seg154">В заключение искам да заявя, че това управление върви към края си. Дали той ще е естествен и успешен, или преждевременен и ще остави лош спомен, зависи само от способностите за честен диалог и желанието да се изпълняват поетите ангажименти от участниците в него.</seg>
                    <seg xml:id="ParlaMint-BG_2019-09-04.seg155">Ние от „Обединени патриоти“ ще направим каквото трябва, за да изпълним волята на българските патриоти.</seg>
                    <seg xml:id="ParlaMint-BG_2019-09-04.seg156">България над всичко!</seg><kinesic type="applause"><desc>(Ръкопляскания.)</desc></kinesic>
                </u>
                <u ana="#chair" n="128282" who="#KarayanchevaTsveta" xml:id="ParlaMint-BG_2019-09-04.u11">
                    <seg xml:id="ParlaMint-BG_2019-09-04.seg157">Благодаря, уважаеми господин Веселинов.</seg>
                    <seg xml:id="ParlaMint-BG_2019-09-04.seg158">И последното изявление е на парламентарната група на Партия „ВОЛЯ – Българските Родолюбци“ от господин Веселин Марешки.</seg>
                    <seg xml:id="ParlaMint-BG_2019-09-04.seg159">Заповядайте, господин Марешки.</seg>
                </u>
                <u ana="#regular" n="128283" who="#MareshkiVeselin" xml:id="ParlaMint-BG_2019-09-04.u12">
                    <seg xml:id="ParlaMint-BG_2019-09-04.seg160">Уважаема госпожо Председател, уважаеми господин Президент, уважаема госпожо Вицепрезидент! „Воля – Българските Родолюбци“ към днешна дата е най-малката парламентарна партия, но като гледам как върви разпадът при някои колеги, скоро можем да се окажем четвърта или трета политическа сила в парламента.</seg>
                    <seg xml:id="ParlaMint-BG_2019-09-04.seg161">Господин Президент, с огромното уважение все пак към голяма част от българските граждани, които Ви избраха, усещането ми е, че имате желание нещо да промените, а най-вероятно имате и визия как да стане това. Слушах речта Ви и няколко въпроса възникнаха. Успелите българи по света – да, всички трябва да се стремим да ги привличаме, а най-хубавото е да направим така, че те да останат в България. И аз питам: колко от тези хора има назначени в президентската институция? Трябва да даваме личен пример. Мога да Ви кажа при нас в партията какво съм направил аз лично, за да ги задържа, колко хора, на каква позиция са те, как са се развили и така нататък. Нека да даваме личен пример и той да стане заразен за всички останали политици.</seg>
                    <seg xml:id="ParlaMint-BG_2019-09-04.seg162">Второто нещо – състоянието на България, всички го знаем какво е. Явно Вие сте от тези хора, които оценяват това състояние като негативно. Сега е моментът – на предстоящите избори. Много добре знаете откъде тръгна възходът и на партия ГЕРБ, и на министър-председателя – тръгна от победата на кметското място в София. Ние абсолютно сериозно, не с насмешка, наистина абсолютно сериозно призоваваме, а всъщност тези дни имаме и такъв повод, отново още веднъж да го кажем, с мъжката постъпка на госпожа Мая Манолова, която си подаде оставката от нейното място – също едно от най-високопоставените в България, и тръгва да се бори точно за този стол, който би ѝ дал възможност да изрази своите идеи в практиката.</seg>
                    <seg xml:id="ParlaMint-BG_2019-09-04.seg163">Ние още веднъж Ви призоваваме, на база и на високия Ви рейтинг: напуснете това безсмислено място – президентското, излезте и се включете в надпреварата за София, която да бъде трамплин за тази промяна, която Вие проповядвате</seg><vocal type="interruption"><desc>(шум и реплики)</desc></vocal>
                    <seg xml:id="ParlaMint-BG_2019-09-04.seg164">, иначе това по-скоро би се смятало като бягство от борбата за промяна.</seg>
                    <seg xml:id="ParlaMint-BG_2019-09-04.seg165">Уважаеми колеги, в началото на новата парламентарна сесия има няколко важни теми, на които искам да обърна внимание.</seg>
                    <seg xml:id="ParlaMint-BG_2019-09-04.seg166">Първо, ясно е, че предизборната кампания, която започва след броени дни, ще е приоритет за партиите, но ние от „ВОЛЯ – Българските Родолюбци“ призоваваме всички да работим така, че местните избори да не нарушават нормалния ритъм на законодателната дейност. Не превръщайте парламента в площад за популизъм и предизборни митинги. Оставете на българите да преценят сами какво са направили кметовете за тях и за градовете им – дали са работили като добри стопани, или са се провалили и трябва да бъдат сменени.</seg>
                    <seg xml:id="ParlaMint-BG_2019-09-04.seg167">Знаете фразата, че времето е пари, а времето в тази сграда харчи парите на нашия работодател – народа. Не го забравяйте! Всяка една минута, всеки ден трябва да бъде оползотворен по най добрия начин, и то с решения, които подобряват живота на хората. Няма да се уморя да повтарям, че успехът на едно управление се измерва по джоба на всеки българин. Ако там няма нищо, то значи мнозинството не си е свършило работата.</seg>
                    <seg xml:id="ParlaMint-BG_2019-09-04.seg168">Парламентарната група на „ВОЛЯ – Българските Родолюбци“ и през тази сесия ще продължи да бъде гласът на народа. Ще останем непримирими към бездействието, към лобистките или лошо написани закони. Ще направим и серия прагматични предложения, например в подкрепа на майките и децата, и се надявам те да не стоят две години на трупчета, както Законопроектът ни за въвеждане на мълчаливото съгласие – той залежава от началото на мандата. С такива темпове реформи няма как да станат, затова призоваваме за по-добър ритъм на работа в тази зала.</seg>
                    <seg xml:id="ParlaMint-BG_2019-09-04.seg169">Второ, на всички ни дойде до гуша от махленските разправии в малката управленска коалиция. Това обижда не само техните, обижда всички избиратели, които очакват хора като Вас да показват мъдрост, разум и най-вече отговорност. Вместо да произвеждат скандал след скандал, нека си видят кадрите в правителството. Досега например така и не чухме от ресорния им вицепремиер какви мерки за справяне със задълбочаващата се демографска криза са предложени и реализирани. Не виждам желание за изпълнение и на други предизборни обещания.</seg>
                    <seg xml:id="ParlaMint-BG_2019-09-04.seg170">Знаете какво стана в тази зала, когато се гласува предложението за 300 лв. минимална пенсия – каквото беше обещанието на Патриотите. Те излязоха и не подкрепиха собствената си програма. Тези постъпки трябва да се напомнят, защото има политици, които се надяват избирателите да забравят, но пък ние затова сме тук – да не го допуснем.</seg>
                    <seg xml:id="ParlaMint-BG_2019-09-04.seg171">Ще бъдем критични и към популизма на колегите от БСП, които си позволиха лукса три месеца да не идват на работа, а в същото време залъгваха хората, че ги е грижа за тях. Ние от ВОЛЯ продължаваме да твърдим, че Социалистическата партия не е никаква алтернатива на управлението. Всички виждат как и те, като псевдопатриотите, се раздират от вътрешни интриги. Не е тайна вече за никого в крайна сметка, че с действията си БСП помага на управляващите да укрепят позициите си.</seg>
                    <seg xml:id="ParlaMint-BG_2019-09-04.seg172">Тук използвам времето да попитам: коя е тази община, която е спечелена от БСП, и Вие се гордеете с нейното развитие, и искате да предложите на българското общество като алтернатива на останалите управления в България?</seg><vocal type="interruption"><desc>(Шум и реплики от „БСП за България“.)</desc></vocal>
                    <seg xml:id="ParlaMint-BG_2019-09-04.seg173">Искам с най-голямо желание да отида и да видя една община, управлявана от БСП, в която хората да са толкова щастливи и доволни, да няма бягащи от тази община – напротив, хората да се връщат там на тълпи, да искат да живеят в нея.</seg><vocal type="interruption"><desc>(Шум и реплики.)</desc></vocal>
                </u>
                <u ana="#chair" n="128284" who="#KarayanchevaTsveta" xml:id="ParlaMint-BG_2019-09-04.u13">
                    <seg xml:id="ParlaMint-BG_2019-09-04.seg174">Моля за тишина, колеги!</seg>
                </u>
                <u ana="#regular" n="128285" who="#MareshkiVeselin" xml:id="ParlaMint-BG_2019-09-04.u14">
                    <seg xml:id="ParlaMint-BG_2019-09-04.seg175">Да я покажете на българските граждани. Да кажете защо искате да разширите Вашето влияние. Аз лично, за съжаление, не се сещам за нито една такава.</seg>
                    <seg xml:id="ParlaMint-BG_2019-09-04.seg176">Трето, в последните дни на предишната сесия с лека ръка бяха похарчени над 2 млрд. лв. за излишни към момента самолети. Парадоксът е, че бедна България стана водеща държава в НАТО след САЩ по разходи за въоръжаване.</seg>
                    <seg xml:id="ParlaMint-BG_2019-09-04.seg177">Народът ни има много мъдра поговорка за такива случаи – „Видяла жабата, че подковават вола, и тя вдигнала крак“. За чия сметка обаче? За сметка на народа, защото държавата ни остава най-бедната в Европейския съюз.</seg>
                    <seg xml:id="ParlaMint-BG_2019-09-04.seg178">Знаете добре нашата позиция срещу грабителската сделка, благодарение на която на светло всъщност излезе и истинската управленска коалиция – ГЕРБ, ДПС, ВМРО.</seg>
                    <seg xml:id="ParlaMint-BG_2019-09-04.seg179">Горчивите плодове от нея народът ще бере в следващите години. Това ще проличи още тази есен с обсъждането на Бюджет 2020, когато пак ще ни се обяснява как няма нормални пари за пенсионерите, за болните, за лекарите, за учителите.</seg>
                    <seg xml:id="ParlaMint-BG_2019-09-04.seg180">Искам да кажа на управляващите, че след тази сделка вече никой няма да вярва на подобни оправдания. След като така бързо се намериха толкова пари за американците, значи трябва да има и за българите.</seg>
                    <seg xml:id="ParlaMint-BG_2019-09-04.seg181">Ние от ВОЛЯ ще очакваме да ни бъде предложен тотално различен бюджет от досегашния – бюджет, който осезаемо ще повиши стандарта на живот на нашия народ. Оттук нататък, ако още веднъж в тази зала прозвучи оправданието, че някоя реформа се забавя, защото няма пари, хората и ние, като техни представители, с право ще питаме: а как намерихте за самолетите? Не си мислете, че проблемът е приключил. Напротив, с гласуването за този огромен разход си вкарахте автогол, защото народът ще Ви го напомня всеки път, когато се опитвате да го убеждавате, че трябва да продължава да затяга колана и да живее на ръба на бедността.</seg>
                    <seg xml:id="ParlaMint-BG_2019-09-04.seg182">В началото на мандата всички Вие подценявахте ВОЛЯ, защото бяхме нови, защото кулоарните интриги ни бяха чужди. Между другото, те ще ни останат чужди и занапред, защото няма да отстъпим от принципа за прозрачност и почтеност. Вече добре знаете, че сме различни, че имаме волята да продължим да защитаваме интересите на българския народ и в политиката.</seg>
                    <seg xml:id="ParlaMint-BG_2019-09-04.seg183">Ние искаме този парламент да свърши реална работа в полза на хората, а не да си отиде безславно като други преди него. Има още година и половина това да се случи. Нека не пропиляваме това безценно време в името на България и на българския народ. На добър час на всички!</seg><kinesic type="applause"><desc>(Ръкопляскания.)</desc></kinesic>
                </u>
                <u ana="#chair" n="128286" who="#KarayanchevaTsveta" xml:id="ParlaMint-BG_2019-09-04.u15">
                    <seg xml:id="ParlaMint-BG_2019-09-04.seg184">Благодаря, уважаеми господин Марешки.</seg>
                    <seg xml:id="ParlaMint-BG_2019-09-04.seg185">Уважаеми колеги, продължаваме с постъпили законопроекти и проекторешения от 31 юли 2019 г. до 3 септември 2019 г.:</seg>
                    <seg xml:id="ParlaMint-BG_2019-09-04.seg186">Законопроект за изменение и допълнение на Закона за местното самоуправление и местната администрация. Вносители са Славчо Атанасов и група народни представители. Разпределен е на водещата Комисия по регионална политика, благоустройство и местно самоуправление.</seg>
                    <seg xml:id="ParlaMint-BG_2019-09-04.seg187">Проект на решение за преразглеждане на политиката на санкции на Европейския съюз по отношение на Руската федерация. Вносители са Корнелия Нинова и група народни представители. Разпределен е на Комисията по външна политика.</seg>
                    <seg xml:id="ParlaMint-BG_2019-09-04.seg188">Законопроект за ратифициране на Протокола за изменение на Конвенцията за защита на лицата при автоматизираната обработка на лични данни. Вносител е Министерският съвет. Разпределен е на водещата Комисия по вътрешна сигурност и обществен ред и Комисията по външна политика.</seg>
                    <seg xml:id="ParlaMint-BG_2019-09-04.seg189">Законопроект за ратифициране на Анекс към Рамковото споразумение за Проект „Традуки“ относно подкрепа и посредничество за проекти в областта на превода в Югоизточна Европа и присъединяването на Министерството на културата на Република България към Проекта за периода 1 януари 2019 г. – 31 декември 2020 г., подписан от българската страна на 14 декември 2018 г. в София. Вносител е Министерският съвет. Разпределен е на водещата Комисия по културата и медиите, Комисията по бюджет и финанси и Комисията по правни въпроси.</seg>
                    <seg xml:id="ParlaMint-BG_2019-09-04.seg190">Законопроект за изменение и допълнение на Закона за електронното управление. Вносител е Министерският съвет. Разпределен е на водещата Комисия по транспорт, информационни технологии и съобщения и на Комисията по правни въпроси, Комисията по регионална политика благоустройство и местно самоуправление, Комисията по бюджет и финанси, Комисията по труда, социалната и демографската политика, Комисията по европейските въпроси и контрол на европейските фондове.</seg>
                    <seg xml:id="ParlaMint-BG_2019-09-04.seg191">Доклад на Междуведомствената комисия за експортен контрол и неразпространение на оръжията за масово унищожение към министъра на икономиката за изпълнението на Закона за експортния контрол на продукти, свързани с отбраната, и на изделия и технологии с двойна употреба за 2018 г. Вносител е Министерският съвет. Разпределен е на Комисията по икономическа политика и туризъм.</seg>
                    <seg xml:id="ParlaMint-BG_2019-09-04.seg192">Законопроект за изменение и допълнение на Закона за лова и опазване на дивеча. Вносител е Александър Сабанов. Разпределен е на водещата Комисия по земеделието и храните и на Комисията по околната среда и водите.</seg>
                    <seg xml:id="ParlaMint-BG_2019-09-04.seg193">Законопроект за изменение и допълнение на Закона за висшето образование. Вносител е Министерският съвет. Разпределен е на водещата Комисия по образованието и науката, Комисията по бюджет и финанси, Комисията по регионална политика, благоустройство и местно самоуправление, Комисията по труда, социалната и демографската политика и Комисията по икономическа политика и туризъм.</seg>
                    <seg xml:id="ParlaMint-BG_2019-09-04.seg194">Законопроект за изменение и допълнение на Закона за закона за тютюна, тютюневите и свързаните с тях изделия. Вносител е Министерският съвет.</seg><vocal type="interruption"><desc>(Шум и реплики.)</desc></vocal>
                    <seg xml:id="ParlaMint-BG_2019-09-04.seg195">Моля за тишина, колеги!</seg>
                    <seg xml:id="ParlaMint-BG_2019-09-04.seg196">Разпределен е на водещата Комисия по земеделието и храните и на Комисията по икономическа политика и туризъм, Комисията по европейските въпроси и контрол на европейските фондове.</seg>
                    <seg xml:id="ParlaMint-BG_2019-09-04.seg197">Законопроект за изменение и допълнение на Закона за туризма. Вносител е Министерският съвет. Разпределен е на водещата  Комисия по икономическа политика и туризъм, Комисията по регионална политика, благоустройство и местно самоуправление, Комисията по въпросите на децата, младежта и спорта и Комисията по здравеопазването.</seg>
                    <seg xml:id="ParlaMint-BG_2019-09-04.seg198">Законопроект за допълнение на Наказателнопроцесуалния кодекс. Вносители са Корнелия Нинова и група народни представители. Разпределен е на водещата Комисия по правни въпроси.</seg>
                    <seg xml:id="ParlaMint-BG_2019-09-04.seg199">Законопроект за изменение и допълнение на Закона за пазарите на финансови инструменти. Вносител е Министерският съвет. Разпределен е на водещата Комисия по бюджет и финанси и на Комисията по икономическа политика и туризъм, Комисията по правни въпроси и Комисията по европейските въпроси и контрол на европейските фондове.</seg>
                    <seg xml:id="ParlaMint-BG_2019-09-04.seg200">Законопроект за изменение и допълнение на Закона за безопасно използване на ядрената енергия. Вносител е Министерският съвет. Разпределен е на водещата Комисия по енергетика и на Комисията по вътрешна сигурност и обществен ред, Комисията по здравеопазването и Комисията по икономическа политика и туризъм.</seg>
                    <seg xml:id="ParlaMint-BG_2019-09-04.seg201">Законопроект за допълнение на Наказателнопроцесуалния кодекс. Вносители са Искрен Веселинов и група народни представители. Разпределен е на водещата Комисия по правни въпроси.</seg>
                    <seg xml:id="ParlaMint-BG_2019-09-04.seg202">„До Председателя на Народното събрание</seg>
                    <seg xml:id="ParlaMint-BG_2019-09-04.seg203">Уважаема госпожо Председател, на основание чл. 85 от Правилника за организацията и дейността на Народното събрание оттегляме внесения от нас на 6 февруари 2019 г. Законопроект за изменение и допълнение на Закона за лова и опазване на дивеча, № 954-01-6“ – от народните представители Александър Сабанов, Георги Колев и Йордан Апостолов.</seg>
                    <seg xml:id="ParlaMint-BG_2019-09-04.seg204">Съобщение:</seg>
                    <seg xml:id="ParlaMint-BG_2019-09-04.seg205">На основание чл. 86, ал. 1 от Правилника за организацията и дейността на Народното събрание съобщавам на народните представители, че на 7 август 2019 г. е постъпил Указ № 195 на Президента на Република България по чл. 101 от Конституцията, с който приетият от Народното събрание на 26 юли 2019 г. Закон за изменение и допълнение на Закона за военното разузнаване се връща за ново обсъждане. Възложено е на водещата Комисия за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения да докладва пред народните представители Указа на Президента и мотивите към него.</seg>
                    <seg xml:id="ParlaMint-BG_2019-09-04.seg206">Съобщение:</seg>
                    <seg xml:id="ParlaMint-BG_2019-09-04.seg207">Във връзка с приетото и обявено в пленарна зала Решение на парламентарната група на „Обединени патриоти“ на 25 юли 2019 г. за изключване на народните представители Волен Сидеров, Десислав Чуколов и Павел Шопов, Ви информирам, че съгласно чл. 23, ал. 2 от Правилника за организацията и дейността на Народното събрание заместник-председателите на постоянните комисии се освобождават предсрочно при прекратяване на членството им в парламентарната група от чиято квота са избрани.</seg>
                    <seg xml:id="ParlaMint-BG_2019-09-04.seg208">На това основание са освободени: народният представител Павел Шопов като заместник-председател на Комисията по вероизповеданията и правата на човека и народният представител Десислав Чуколов като заместник-председател на Комисията по вътрешна сигурност и обществен ред.</seg>
                    <seg xml:id="ParlaMint-BG_2019-09-04.seg209">Съгласно чл. 23, ал. 4 от Правилника за организацията и дейността на Народното събрание освобождаването се обявява, без да се обсъжда и гласува.</seg>
                    <seg xml:id="ParlaMint-BG_2019-09-04.seg210">Още едно съобщение:</seg>
                    <seg xml:id="ParlaMint-BG_2019-09-04.seg211">„До госпожа Цвета Караянчева – председател на Четиридесет и четвъртото народно събрание на Република България</seg>
                    <seg xml:id="ParlaMint-BG_2019-09-04.seg212">Уважаема госпожо Караянчева, на основание чл. 15, ал. 1, т. 6 от Закона за омбудсмана, депозирам оставката си като Омбудсман на Република България.</seg>
                    <seg xml:id="ParlaMint-BG_2019-09-04.seg213">Моля да бъдат прекратени предсрочно правомощията ми като Омбудсман на Република България.“</seg>
                    <seg xml:id="ParlaMint-BG_2019-09-04.seg214">Уважаеми колеги, с входящ № 939-02-12 на 3 септември 2019 г. в Народното събрание постъпи писмо от омбудсмана госпожа Мая Манолова. С писмото тя заявява, че подава оставка като омбудсман – това, което Ви прочетох преди малко.</seg>
                    <seg xml:id="ParlaMint-BG_2019-09-04.seg215">Съгласно чл. 15, ал. 1, т. 6 и ал. 2 от Закона за омбудсмана, правомощията на омбудсмана се прекратяват предсрочно от Народното събрание при подаване на оставка, като в този случай не се приема решение, а оставката се обявява от председателя на Народното събрание пред Народното събрание.</seg>
                    <seg xml:id="ParlaMint-BG_2019-09-04.seg216">Поради това и на основание чл. 15, ал. 2 във връзка с ал. 1, т. 6 от Закона за омбудсмана, обявявам оставката на госпожа Мая Божидарова Манолова като омбудсман. Правомощията на госпожа Манолова като омбудсман са прекратени от днес, 4 септември 2019 г.</seg>
                    <seg xml:id="ParlaMint-BG_2019-09-04.seg217">Уважаеми колеги, писмото на госпожа Манолова, съдържащо нейната оставка и мотивите за нея, заедно с приложен към него отчет за дейността ѝ като омбудсман, са Ви предоставени, като са изпратени на служебните Ви електронни пощи съгласно изискванията на § 7 от Допълнителните разпоредби на Правилника за организацията и дейността на Народното събрание.</seg>
                    <seg xml:id="ParlaMint-BG_2019-09-04.seg218">Информирам Ви също така, че на основание чл. 17, ал. 2 от Закона за омбудсмана при предсрочно прекратяване правомощията на омбудсмана, заместник-омбудсманът встъпва в длъжността на омбудсман до избирането на нов омбудсман.</seg>
                    <seg xml:id="ParlaMint-BG_2019-09-04.seg219">С Решение на Народното събрание, прието на 28 януари 2016 г. за заместник-омбудсман е избрана госпожа Диана Петрова Ковачева. Съгласно чл. 12 от Закона за омбудсмана встъпването в длъжност като омбудсман става след полагане на клетва пред Народното събрание.</seg>
                    <seg xml:id="ParlaMint-BG_2019-09-04.seg220">След първа точка на утрешното заседание – 5 септември 2019 г., госпожа Диана Ковачева ще положи клетва пред Народното събрание като омбудсман.</seg>
                    <seg xml:id="ParlaMint-BG_2019-09-04.seg221">Преминаваме към предложенията за включване в дневния ред по чл. 50, ал. 8 от Правилника за организацията и дейността на Народното събрание.</seg>
                    <seg xml:id="ParlaMint-BG_2019-09-04.seg222">Първи трябваше да имат предложения – знаете, че има ротационен принцип – от парламентарните групи на ГЕРБ и БСП няма такива предложения.</seg>
                    <seg xml:id="ParlaMint-BG_2019-09-04.seg223">От парламентарната група на „Обединени патриоти“ има постъпило предложение.</seg>
                    <seg xml:id="ParlaMint-BG_2019-09-04.seg224">„На основание чл. 53, ал. 8 от Правилника за организацията и дейността на Народното събрание предлагам да се включи като точка от предстоящата седмична програма на Народното събрание за периода 4 – 5 септември 2019 г. Законопроект за изменение и допълнение на Закона за данъците върху доходите на физическите лица, № 854-01-88, от 13 декември 2018 г., внесен от Александър Сабанов и група народни представители.“</seg>
                    <seg xml:id="ParlaMint-BG_2019-09-04.seg225">Колеги, кой ще ни представи Законопроекта?</seg>
                    <seg xml:id="ParlaMint-BG_2019-09-04.seg226">Заповядайте, господин Сабанов.</seg>
                </u>
                <u ana="#regular" n="128287" who="#SabanovAleksandar" xml:id="ParlaMint-BG_2019-09-04.u16">
                    <seg xml:id="ParlaMint-BG_2019-09-04.seg227">Уважаема госпожо Председател, уважаеми колеги! Представям Ви Законопроекта за допълнение на Закона за данъците върху доходите на физическите лица. Предложението ни е за допълнение в чл. 24, ал. 2, т. 11. Целта на тази промяна е да се преодолее пропуск в законодателството, в който реално не се дава право.</seg>
                    <seg xml:id="ParlaMint-BG_2019-09-04.seg228">Ще зачета т. 11, за да стане ясно на масата от народните представители: „Стойността на еднократните помощи, предоставени от работодателя за сметка на социалните разходи при раждане на дете, сключване на граждански брак или смърт на член от семейството…“, ние предлагаме след „раждане на дете“ да се добави „или осиновяване“. Ние от „Обединени патриоти“ считаме, че двете отговорности са еднакво сериозни, както за самите осиновители, така и за осиновеното дете, така и за българското общество. По този начин все пак ще дадем право на работодателя да изплаща сума от 2400 лв., а тези, които ги получават да не плащат данък върху нея, което според нас е безсмислено.</seg>
                    <seg xml:id="ParlaMint-BG_2019-09-04.seg229">Това е една от промените, които внасяме. Ние сме я внесли реално декември месец 2018 г. Незнайно защо не е гледано досега. Считам и разчитам на подкрепата на всички парламентарни групи за това, защото това е едно правилно действие от наша страна и „Обединени патриоти“ по този начин ще насърчи и осиновяването като част от решаването на демографската криза. Благодаря Ви.</seg>
                </u>
                <u ana="#chair" n="128288" who="#KarayanchevaTsveta" xml:id="ParlaMint-BG_2019-09-04.u17">
                    <seg xml:id="ParlaMint-BG_2019-09-04.seg230">Благодаря, уважаеми господин Сабанов.</seg>
                    <seg xml:id="ParlaMint-BG_2019-09-04.seg231">Колеги, имате думата за изказвания.</seg>
                    <seg xml:id="ParlaMint-BG_2019-09-04.seg232">Колеги, разискванията са открити.</seg>
                    <seg xml:id="ParlaMint-BG_2019-09-04.seg233">Не виждам желания за изказване.</seg>
                    <seg xml:id="ParlaMint-BG_2019-09-04.seg234">Моля, квесторите, поканете народните представители в залата – предстои гласуване.</seg><incident type="action"><desc>(Председателстващите заседанието се сменят.)</desc></incident>
                </u>
                <u ana="#chair" n="128289" who="#HristovEmil" xml:id="ParlaMint-BG_2019-09-04.u18">
                    <seg xml:id="ParlaMint-BG_2019-09-04.seg235">Колеги, моля заемете местата си. Отново моля, квесторите, поканете народните представители.</seg>
                    <seg xml:id="ParlaMint-BG_2019-09-04.seg236">Подлагам на гласуване Законопроекта за допълнение на Закона за данъците върху доходите на физическите лица с вносители народният представител Александър Сабанов и група народни представители.</seg>
                    <seg xml:id="ParlaMint-BG_2019-09-04.seg237">Гласували 121 народни представители: за 119, против няма, въздържали се 2.</seg>
                    <seg xml:id="ParlaMint-BG_2019-09-04.seg238">Предложението е прието.</seg>
                    <seg xml:id="ParlaMint-BG_2019-09-04.seg239">Продължаваме с втора точка от Програмата за работа:</seg>
                    <seg xml:id="ParlaMint-BG_2019-09-04.seg240">ПРЕКРАТЯВАНЕ ПЪЛНОМОЩИЯТА НА НАРОДЕН ПРЕДСТАВИТЕЛ.</seg>
                    <seg xml:id="ParlaMint-BG_2019-09-04.seg241">Ще Ви запозная с писмото от народния представител Иван Генов – народен представител от Шести многомандатен избирателен район – Враца, от парламентарната група на „БСП за България“.</seg>
                    <seg xml:id="ParlaMint-BG_2019-09-04.seg242">„Уважаема госпожо Председател, на основание чл. 72, ал. 1, т. 1 от Конституцията на Република България подавам оставка като народен представител в Четиридесет и четвъртото народно събрание.</seg>
                    <seg xml:id="ParlaMint-BG_2019-09-04.seg243">Моля за решение на Народното събрание за предсрочно прекратяване на пълномощията ми, считано от 4 септември 2019 г.“</seg>
                    <seg xml:id="ParlaMint-BG_2019-09-04.seg244">Представям Ви служебен</seg>
                    <seg xml:id="ParlaMint-BG_2019-09-04.seg245">„Проект!</seg>
                    <seg xml:id="ParlaMint-BG_2019-09-04.seg246">РЕШЕНИЕ</seg>
                    <seg xml:id="ParlaMint-BG_2019-09-04.seg247">за прекратяване на пълномощията на народен представител</seg>
                    <seg xml:id="ParlaMint-BG_2019-09-04.seg248">Народното събрание на основание чл. 72, ал. 1, т. 1 и ал. 2 от Конституцията на Република България</seg>
                    <seg xml:id="ParlaMint-BG_2019-09-04.seg249">РЕШИ:</seg>
                    <seg xml:id="ParlaMint-BG_2019-09-04.seg250">Прекратява пълномощията на Иван Киров Генов като народен представител в Шести изборен район – Врачански.“</seg>
                    <seg xml:id="ParlaMint-BG_2019-09-04.seg251">Има ли изказвания, колеги? Не виждам изказвания.</seg>
                    <seg xml:id="ParlaMint-BG_2019-09-04.seg252">Подлагам на гласуване представения Ви Проект за решение.</seg>
                    <seg xml:id="ParlaMint-BG_2019-09-04.seg253">Гласували 119 народни представители: за 119, против и въздържали се няма.</seg>
                    <seg xml:id="ParlaMint-BG_2019-09-04.seg254">Решението е прието.</seg>
                    <seg xml:id="ParlaMint-BG_2019-09-04.seg255">Продължаваме с:</seg>
                    <seg xml:id="ParlaMint-BG_2019-09-04.seg256">ВТОРО ГЛАСУВАНЕ НА ЗАКОНОПРОЕКТА ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ИЗМЕРВАНИЯТА.</seg>
                    <seg xml:id="ParlaMint-BG_2019-09-04.seg257">Вносител е Министерският съвет.</seg>
                    <seg xml:id="ParlaMint-BG_2019-09-04.seg258">Докладът е на Комисията по икономическа политика и туризъм.</seg>
                    <seg xml:id="ParlaMint-BG_2019-09-04.seg259">Заповядайте, уважаеми господин Кънев.</seg>
                </u>
                <u ana="#regular" n="128290" who="#KanevPetar" xml:id="ParlaMint-BG_2019-09-04.u19">
                    <seg xml:id="ParlaMint-BG_2019-09-04.seg260">Колеги, ще помоля за допуск в залата. Да дадем гласа си за Лъчезар Борисов – заместник-министър на икономиката, и Катерина Пиперова – държавен експерт.</seg>
                </u>
                <u ana="#chair" n="128291" who="#HristovEmil" xml:id="ParlaMint-BG_2019-09-04.u20">
                    <seg xml:id="ParlaMint-BG_2019-09-04.seg261">Благодаря.</seg>
                    <seg xml:id="ParlaMint-BG_2019-09-04.seg262">Подлагам на гласуване направеното процедурно предложение за допуск в залата.</seg>
                    <seg xml:id="ParlaMint-BG_2019-09-04.seg263">Гласували 99 народни представители: за 98, против няма, въздържал се 1.</seg>
                    <seg xml:id="ParlaMint-BG_2019-09-04.seg264">Приема се.</seg>
                    <seg xml:id="ParlaMint-BG_2019-09-04.seg265">Моля, поканете гостите в залата.</seg>
                </u>
                <u ana="#regular" n="128292" who="#KanevPetar" xml:id="ParlaMint-BG_2019-09-04.u21">
                    <seg xml:id="ParlaMint-BG_2019-09-04.seg266">„Закон за изменение и допълнение на Закона за измерванията“.</seg>
                    <seg xml:id="ParlaMint-BG_2019-09-04.seg267">Комисията подкрепя текста на вносителя за наименованието на Закона.</seg>
                </u>
                <u ana="#chair" n="128293" who="#HristovEmil" xml:id="ParlaMint-BG_2019-09-04.u22">
                    <seg xml:id="ParlaMint-BG_2019-09-04.seg268">Изказвания? Не виждам.</seg>
                    <seg xml:id="ParlaMint-BG_2019-09-04.seg269">Подлагам на гласуване текста на вносителя за наименованието на Закона.</seg>
                    <seg xml:id="ParlaMint-BG_2019-09-04.seg270">Гласували 102 народни представители: за 102, против и въздържали се няма.</seg>
                    <seg xml:id="ParlaMint-BG_2019-09-04.seg271">Предложението се приема.</seg>
                </u>
                <u ana="#regular" n="128294" who="#KanevPetar" xml:id="ParlaMint-BG_2019-09-04.u23">
                    <seg xml:id="ParlaMint-BG_2019-09-04.seg272">Комисията подкрепя текста на вносителя за § 1.</seg>
                    <seg xml:id="ParlaMint-BG_2019-09-04.seg273">Комисията подкрепя текста на вносителя за § 2.</seg>
                </u>
                <u ana="#chair" n="128295" who="#HristovEmil" xml:id="ParlaMint-BG_2019-09-04.u24">
                    <seg xml:id="ParlaMint-BG_2019-09-04.seg274">Има ли изказвания? Не виждам.</seg>
                    <seg xml:id="ParlaMint-BG_2019-09-04.seg275">Подлагам на гласуване текста на вносителя за параграфи 1 и 2, подкрепени от Комисията.</seg>
                    <seg xml:id="ParlaMint-BG_2019-09-04.seg276">Гласували 97 народни представители: за 97, против и въздържали се няма.</seg>
                    <seg xml:id="ParlaMint-BG_2019-09-04.seg277">Предложението се приема.</seg>
                </u>
                <u ana="#regular" n="128296" who="#KanevPetar" xml:id="ParlaMint-BG_2019-09-04.u25">
                    <seg xml:id="ParlaMint-BG_2019-09-04.seg278">Комисията подкрепя по принцип текста на вносителя и предлага следната редакция на § 3:</seg>
                    <seg xml:id="ParlaMint-BG_2019-09-04.seg279">„§ 3. Създава се чл. 29а:</seg>
                    <seg xml:id="ParlaMint-BG_2019-09-04.seg280">„Чл. 29а. (1) Одобряването на типа на средствата за измерване включва:</seg>
                    <seg xml:id="ParlaMint-BG_2019-09-04.seg281">1. преглед на документите и техническото досие на типа средство за измерване;</seg>
                    <seg xml:id="ParlaMint-BG_2019-09-04.seg282">2. изследване на типа средство за измерване;</seg>
                    <seg xml:id="ParlaMint-BG_2019-09-04.seg283">3. оценяване съответствието на типа средство за измерване с техническите и метрологичните изисквания към него;</seg>
                    <seg xml:id="ParlaMint-BG_2019-09-04.seg284">4. издаване на удостоверение за одобрен тип средство за измерване и вписване в регистъра на одобрените за използване типове средства за измерване.</seg>
                    <seg xml:id="ParlaMint-BG_2019-09-04.seg285">(2) Срокът за изпълнение на етапите за одобряване на типа е за:</seg>
                    <seg xml:id="ParlaMint-BG_2019-09-04.seg286">1. преглед на документите и техническото досие на типа средство за измерване, който е до:</seg>
                    <seg xml:id="ParlaMint-BG_2019-09-04.seg287">а) 30 дни от подаването на заявлението – за средства за измерване от неодобрен тип, като за средствата за измерване по чл. 29, ал. 3 този срок може да включва и проучване на опита на други органи по метрология при метрологичния контрол на заявените за ограничено одобряване на типа средства за измерване;</seg>
                    <seg xml:id="ParlaMint-BG_2019-09-04.seg288">б) 20 дни от подаването на заявлението – за средствата за измерване по чл. 29, ал. 2;</seg>
                    <seg xml:id="ParlaMint-BG_2019-09-04.seg289">в) 20 дни от подаването на заявлението за средствата за измерване за продължаване на срока на валидност на одобрен тип и за продължаване на срока на валидност на ограничено одобряване на типа;</seg>
                    <seg xml:id="ParlaMint-BG_2019-09-04.seg290">2. оценяване съответствието на типа средство за измерване с техническите и метрологичните изисквания към него – до 30 дни от получаване на протоколите от изпитване;</seg>
                    <seg xml:id="ParlaMint-BG_2019-09-04.seg291">3. издаване на удостоверение за одобрен тип средство за измерване и вписване в регистъра на одобрените за използване типове средства за измерване – до три дни от приемането на доклада за одобряване на типа на средството за измерване.“</seg>
                </u>
                <u ana="#chair" n="128297" who="#HristovEmil" xml:id="ParlaMint-BG_2019-09-04.u26">
                    <seg xml:id="ParlaMint-BG_2019-09-04.seg292">Има ли изказвания по § 3? Не виждам.</seg>
                    <seg xml:id="ParlaMint-BG_2019-09-04.seg293">Подлагам на гласуване редакцията, която Комисията предлага за текста на § 3.</seg>
                    <seg xml:id="ParlaMint-BG_2019-09-04.seg294">Гласували 101 народни представители: за 101, против и въздържали се няма.</seg>
                    <seg xml:id="ParlaMint-BG_2019-09-04.seg295">Предложението е прието.</seg>
                </u>
                <u ana="#regular" n="128298" who="#KanevPetar" xml:id="ParlaMint-BG_2019-09-04.u27">
                    <seg xml:id="ParlaMint-BG_2019-09-04.seg296">Комисията подкрепя по принцип текста на вносителя и предлага следната редакция на § 4:</seg>
                    <seg xml:id="ParlaMint-BG_2019-09-04.seg297">„§ 4. В чл. 39 се създава ал. 3:</seg>
                    <seg xml:id="ParlaMint-BG_2019-09-04.seg298">„(3) Срокът за извършване на първоначалната проверка на средствата за измерване е до 30 дни от датата на заявяването ѝ, освен в случаите, когато заявителят е посочил по-дълъг срок.“</seg>
                </u>
                <u ana="#chair" n="128299" who="#HristovEmil" xml:id="ParlaMint-BG_2019-09-04.u28">
                    <seg xml:id="ParlaMint-BG_2019-09-04.seg299">Има ли изказвания? Няма.</seg>
                    <seg xml:id="ParlaMint-BG_2019-09-04.seg300">Подлагам на гласуване редакцията, предложена от Комисията за текста на § 4.</seg>
                    <seg xml:id="ParlaMint-BG_2019-09-04.seg301">Гласували 102 народни представители: за 102, против и въздържали се няма.</seg>
                    <seg xml:id="ParlaMint-BG_2019-09-04.seg302">Предложението се приема.</seg>
                </u>
                <u ana="#regular" n="128300" who="#KanevPetar" xml:id="ParlaMint-BG_2019-09-04.u29">
                    <seg xml:id="ParlaMint-BG_2019-09-04.seg303">Комисията подкрепя по принцип текста на вносителя и предлага следната редакция на § 5:</seg>
                    <seg xml:id="ParlaMint-BG_2019-09-04.seg304">„§ 5. В чл. 58, ал. 2 се създава изречение второ: „Срокът за извършване на метрологичната експертиза е не по-дълъг от 12 месеца от получаване на искането.“</seg>
                </u>
                <u ana="#chair" n="128301" who="#HristovEmil" xml:id="ParlaMint-BG_2019-09-04.u30">
                    <seg xml:id="ParlaMint-BG_2019-09-04.seg305">Има ли изказвания? Няма.</seg>
                    <seg xml:id="ParlaMint-BG_2019-09-04.seg306">Подлагам на гласуване редакцията, предложена от Комисията за текста на § 5.</seg>
                    <seg xml:id="ParlaMint-BG_2019-09-04.seg307">Гласували 99 народни представители: за 99, против и въздържали се няма.</seg>
                    <seg xml:id="ParlaMint-BG_2019-09-04.seg308">Предложението е прието.</seg>
                    <seg xml:id="ParlaMint-BG_2019-09-04.seg309">Благодаря Ви, уважаеми господин Кънев.</seg>
                </u>
                <u ana="#regular" n="128302" who="#KanevPetar" xml:id="ParlaMint-BG_2019-09-04.u31">
                    <seg xml:id="ParlaMint-BG_2019-09-04.seg310">Колеги, благодаря Ви за изключително конструктивното и активно участие в дебатите.</seg>
                </u>
                <u ana="#chair" n="128303" who="#HristovEmil" xml:id="ParlaMint-BG_2019-09-04.u32">
                    <seg xml:id="ParlaMint-BG_2019-09-04.seg311">Вие, както винаги, успяхте да постигнете удивителен консенсус.</seg>
                    <seg xml:id="ParlaMint-BG_2019-09-04.seg312">Продължаваме с:</seg>
                    <seg xml:id="ParlaMint-BG_2019-09-04.seg313">ПЪРВО ГЛАСУВАНЕ НА ЗАКОНОПРОЕКТА ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ЕЛЕКТРОННИТЕ СЪОБЩЕНИЯ.</seg>
                    <seg xml:id="ParlaMint-BG_2019-09-04.seg314">Вносител е Министерският съвет.</seg>
                    <seg xml:id="ParlaMint-BG_2019-09-04.seg315">Господин Иванов, Вие ще представите Доклада.</seg>
                    <seg xml:id="ParlaMint-BG_2019-09-04.seg316">Заповядайте, имате думата.</seg>
                </u>
                <u ana="#regular" n="128304" who="#IvanovStanislav" xml:id="ParlaMint-BG_2019-09-04.u33">
                    <seg xml:id="ParlaMint-BG_2019-09-04.seg317">Благодаря Ви, уважаеми господин Председател.</seg>
                    <seg xml:id="ParlaMint-BG_2019-09-04.seg318">Уважаеми господин Председател, уважаеми дами и господа народни представители!</seg>
                    <seg xml:id="ParlaMint-BG_2019-09-04.seg319">„ДОКЛАД</seg>
                    <seg xml:id="ParlaMint-BG_2019-09-04.seg320">на Комисията по транспорт, информационни технологии и съобщения относно Законопроект за изменение и допълнение на Закона за електронните съобщения, № 902-01-38, внесен от Министерския съвет на 15 юли 2019 г.</seg>
                    <seg xml:id="ParlaMint-BG_2019-09-04.seg321">На заседание на Комисията по транспорт, информационни технологии и съобщения, проведено на 24 юли 2019 г., бе обсъден Законопроект за изменение и допълнение на Закона за електронните съобщения, № 902-01-38, внесен от Министерския съвет на 15 юли 2019 г.</seg>
                    <seg xml:id="ParlaMint-BG_2019-09-04.seg322">На заседанието присъстваха: господин Димитър Геновски – заместник-министър на транспорта, информационните технологии и съобщенията, господин Иван Димитров – председател на Комисията за регулиране на съобщенията, госпожа Мария Калева – началник на отдел в дирекция „Правна“ в Министерството на транспорта, информационните технологии и съобщенията, и госпожа Неда Койчева – директор на дирекция „Правна“ в Комисията за регулиране на съобщенията.</seg>
                    <seg xml:id="ParlaMint-BG_2019-09-04.seg323">Господин Геновски представи Законопроекта, като поясни, че той е изготвен в изпълнение на ангажиментите на Република България като държава – членка на Европейския съюз, за въвеждане на мерки по прилагане на Регламент (ЕС) 2015/2120 на Европейския парламент и на Съвета от 25 ноември 2015 г. за определяне на мерки относно достъпа до отворен интернет и за изменение на Директива 2002/22/ЕО относно универсалната услуга и правата на потребителите във връзка с електронните съобщителни мрежи и услуги и на Регламент (ЕС) № 531/2012 относно роуминга в обществени мобилни съобщителни мрежи в рамките на Съюза, въведени с изменението му чрез Регламент (ЕС) 2018/1971 на Европейския парламент и на Съвета от 11 декември 2018 г. за създаване на Орган на европейските регулатори в областта на електронните съобщения (ОЕРЕС) и на Агенцията за подкрепа на ОЕРЕС (Службата на ОЕРЕС), за изменение на Регламент (ЕС) 2015/2120 и за отмяна на Регламент (ЕО) № 1211/2009.</seg>
                    <seg xml:id="ParlaMint-BG_2019-09-04.seg324">Данните за вътрешния пазар на електронните съобщения в рамките на Европейския съюз, събрани от ОЕРЕС и ЕК през 2017 и 2018 г., показват, че съществуват значителни разлики между цените за национални фиксирани и мобилни гласови съобщения и текстови съобщения и тези, които се прилагат за същите услуги, извършвани към държави – членки на Европейския съюз. Средната стандартна цена в Европейския съюз на фиксирано или мобилно повикване в рамките на Съюза е три пъти по-висока от стандартната цена за национално повикване. Стандартната цена за текстово съобщение в рамките на Европейския съюз е над два пъти по-висока от националната цена. Тези прекомерно високи цени засягат предимно потребители, които използват такива услуги сравнително рядко в рамките на Европейския съюз или имат нисък обем на потребление, което на практика включва по-голямата част от потребителите.</seg>
                    <seg xml:id="ParlaMint-BG_2019-09-04.seg325">Господин Геновски обясни, че в отговор на тези проблеми са били предприети действия на европейско ниво, съгласно които от 15 май 2019 г. влизат в сила нови правила, ограничаващи цените, които доставчиците на обществено достъпни междуличностни съобщителни услуги с номера могат да налагат на потребителите за мобилни и фиксирани гласови и текстови съобщителни услуги в рамките на Европейския съюз. Доколкото тези правила са изцяло нови, в националното законодателство няма предвидени санкции за тяхното нарушаване. Затова с Проекта на ЗИД на ЗЕС се цели своевременно да се въведе система от ефективни, пропорционални и възпиращи санкции. Вносителите подчертаха, че са предвидени санкционни разпоредби за нарушение на изискването по чл. 5а, параграфи 1 и 3 от Регламента доставчиците да не прилагат цени на дребно (без данък върху добавената стойност) за потребители на регулирани съобщения в рамките на ЕС, надвишаващи 0,19 евро цента на минута за повиквания и 0,06 евро цента за текстови съобщения.</seg>
                    <seg xml:id="ParlaMint-BG_2019-09-04.seg326">Също така са предвидени санкции за доставчиците за непредоставяне на информация от значение за националния регулаторен орган за упражняване на регулаторните правомощия по отношение на цените на дребно на регулирани съобщения в рамките на ЕС, както и за непредоставяне на преддоговорна информация на крайните потребители.</seg>
                    <seg xml:id="ParlaMint-BG_2019-09-04.seg327">Господин Геновски обърна внимание, че минималните размери на предвидените с проекта санкции са съобразени с факта, че адресати на задълженията по чл. 5а от Регламент (ЕС) 2015/2120 са не само действащите големи оператори в България, но и такива със значително по-малък обем приходи и пазарен дял. Предвидените максимални размери са съобразени с възможността на големите предприятия да заплатят санкциите и с ефекта, който биха имали тези санкции върху печалбите им, като този ефект следва да мотивира предприятията да спазват предвидените изисквания.</seg>
                    <seg xml:id="ParlaMint-BG_2019-09-04.seg328">След представянето на Законопроекта се състоя дискусия, в която взеха участие народните представители Димитър Данчев и Халил Летифов.</seg>
                    <seg xml:id="ParlaMint-BG_2019-09-04.seg329">След проведеното гласуване Комисията по транспорт, информационни технологии и съобщения единодушно с 20 гласа „за“ предлага на Народното събрание да приеме на първо гласуване Законопроект за изменение и допълнение на Закона за електронните съобщения, № 902-01-38, внесен от Министерския съвет на 15 юли 2019 г.“ Благодаря.</seg>
                </u>
                <u ana="#chair" n="128305" who="#HristovEmil" xml:id="ParlaMint-BG_2019-09-04.u34">
                    <seg xml:id="ParlaMint-BG_2019-09-04.seg330">Благодаря Ви, уважаеми господин Иванов.</seg>
                    <seg xml:id="ParlaMint-BG_2019-09-04.seg331">Уважаеми колеги, имате думата за изказвания.</seg>
                    <seg xml:id="ParlaMint-BG_2019-09-04.seg332">Имате думата за изказване, уважаеми господин Летифов.</seg>
                </u>
                <u ana="#regular" n="128306" who="#LetifovHalil" xml:id="ParlaMint-BG_2019-09-04.u35">
                    <seg xml:id="ParlaMint-BG_2019-09-04.seg333">Благодаря, уважаеми господин Председател.</seg>
                    <seg xml:id="ParlaMint-BG_2019-09-04.seg334">Уважаеми колеги, изчетеният доклад и ЗИД-а, който представих, наистина е необходим. Той е в изпълнение на няколко регламента и директиви на Европейския съвет и Европейския съюз, така че, както в Комисията подкрепихме единодушно тези промени, които са изцяло в полза на обществото – да се спазват регулациите, да няма прекомерно завишаване на цените на електронните услуги, разбирайте на съобщенията, вярвам, че и тук ние ще бъдем единни да си свършим работата от гледна точка на това, че това е европейско законодателство, да намери своето отражение в българското законодателство и да бъдат приети съответните санкции за нарушаване на тези регламенти, които всъщност са в ущърб на българските граждани, които са и български потребители. Ние ще подкрепим тези промени с идеята да запазим обществения интерес. Благодаря Ви.</seg>
                </u>
                <u ana="#chair" n="128307" who="#HristovEmil" xml:id="ParlaMint-BG_2019-09-04.u36">
                    <seg xml:id="ParlaMint-BG_2019-09-04.seg335">Благодаря Ви, уважаеми господин Летифов.</seg>
                    <seg xml:id="ParlaMint-BG_2019-09-04.seg336">Има ли реплики? Има ли други изказвания? Не виждам.</seg>
                    <seg xml:id="ParlaMint-BG_2019-09-04.seg337">Закривам разискванията и подлагам на първо гласуване Законопроект за изменение и допълнение на Закона за електронните съобщения.</seg>
                    <seg xml:id="ParlaMint-BG_2019-09-04.seg338">Гласували 89 народни представители: за 89, против и въздържали се няма.</seg>
                    <seg xml:id="ParlaMint-BG_2019-09-04.seg339">Предложението е прието.</seg>
                    <seg xml:id="ParlaMint-BG_2019-09-04.seg340">Процедура, уважаеми господин Летифов.</seg>
                </u>
                <u ana="#regular" n="128308" who="#LetifovHalil" xml:id="ParlaMint-BG_2019-09-04.u37">
                    <seg xml:id="ParlaMint-BG_2019-09-04.seg341">Благодаря, господин Председател.</seg>
                    <seg xml:id="ParlaMint-BG_2019-09-04.seg342">Правя процедурно предложение за съкращаване на срока на три дни за току-що приетия Законопроект на първо четене.</seg>
                </u>
                <u ana="#chair" n="128309" who="#HristovEmil" xml:id="ParlaMint-BG_2019-09-04.u38">
                    <seg xml:id="ParlaMint-BG_2019-09-04.seg343">Благодаря.</seg>
                    <seg xml:id="ParlaMint-BG_2019-09-04.seg344">Противоположно мнение? Не виждам.</seg>
                    <seg xml:id="ParlaMint-BG_2019-09-04.seg345">Подлагам на гласуване направеното процедурно предложение от народния представител господин Летифов.</seg>
                    <seg xml:id="ParlaMint-BG_2019-09-04.seg346">Гласували 91 народни представители: за 89, против няма, въздържали се 2.</seg>
                    <seg xml:id="ParlaMint-BG_2019-09-04.seg347">Предложението е прието.</seg>
                    <seg xml:id="ParlaMint-BG_2019-09-04.seg348">Уважаеми колеги, продължаваме с:</seg>
                    <seg xml:id="ParlaMint-BG_2019-09-04.seg349">ГОДИШЕН ДОКЛАД ЗА МЛАДЕЖТА ЗА 2018 Г.</seg>
                    <seg xml:id="ParlaMint-BG_2019-09-04.seg350">Докладът е на Комисията по въпросите на децата, младежта и спорта.</seg>
                    <seg xml:id="ParlaMint-BG_2019-09-04.seg351">Кой ще представи Доклада?</seg>
                    <seg xml:id="ParlaMint-BG_2019-09-04.seg352">Заповядайте.</seg>
                </u>
                <u ana="#regular" n="128310" who="#ApostolovStefan" xml:id="ParlaMint-BG_2019-09-04.u39">
                    <seg xml:id="ParlaMint-BG_2019-09-04.seg353">Уважаеми господин Председател, уважаеми колеги!</seg>
                    <seg xml:id="ParlaMint-BG_2019-09-04.seg354">„ДОКЛАД</seg>
                    <seg xml:id="ParlaMint-BG_2019-09-04.seg355">на Комисията по въпросите на децата, младежта и спорта</seg>
                    <seg xml:id="ParlaMint-BG_2019-09-04.seg356">На свое редовно заседание, проведено на 17 юли 2019 г., Комисията разгледа и обсъди Годишен доклад за младежта за 2018 г. и Проект на решение, № 902-00-18, внесен от Министерския съвет на 28 юни 2019 г. На заседанието присъстваха господин Николай Павлов – заместник-министър на младежта и спорта, господин Петър Младенов и Гергана Рошманова – от дирекция „Младежки политики“ в Министерството на младежта и спорта, господин Тодор Йосифов и господинн Антон Берданков от Национално сдружение „Младежки глас“; Станимир Бояджиев и Александра Василева – от Български младежки червен кръст, и Яна Вангелова – председател на Националното представителство на студентските съвети.</seg>
                    <seg xml:id="ParlaMint-BG_2019-09-04.seg357">От името на вносителя Докладът беше представен от заместник-министър Николай Павлов. В своето изложение господин Павлов информира народните представители, че Годишният доклад за младежта представя информация за състоянието на младежта в страната и отчита предприетите мерки от страна на отговорните институции в изпълнение на целите на държавната политика за младежта през 2018 г.</seg>
                    <seg xml:id="ParlaMint-BG_2019-09-04.seg358">Първите части от Доклада се спират върху профила на младите хора и основните им демографски характеристики. Четвъртата и основна част представя реализираните от отговорните институции мерки, съответстващи на Националната стратегия за младежта 2010 – 2020.</seg>
                    <seg xml:id="ParlaMint-BG_2019-09-04.seg359">В Доклада са използвани данни от Националния статистически институт, Евростат и други национални и международни проучвания, свързани с тематиката на документа и отчетния период.</seg>
                    <seg xml:id="ParlaMint-BG_2019-09-04.seg360">Някои от основните акценти, включващи предприети мерки от институциите и изводи от проучването, са:</seg>
                    <seg xml:id="ParlaMint-BG_2019-09-04.seg361">- делът на преждевременно напусналите образователната система на възраст 18 – 24 навършени години за 2018 г. е 12,4%, което е понижение с 0,3 процентни пункта в сравнение със стойността през 2017 г. В периода от 2016 г. до 2018 г. е налице оформяне на краткосрочна положителна тенденция, свързана с понижаване на дела на преждевременно напусналите образователната система в България, особено през последните 2 години;</seg>
                    <seg xml:id="ParlaMint-BG_2019-09-04.seg362">- активно се работи за реинтеграция в образователния процес на върнатите в училище отпаднали ученици в зависимост от възрастта; за подбор и насочване към точно определена професия, отговаряща на профила на конкретното лице, което ще бъде насочено към обучение чрез работа;</seg>
                    <seg xml:id="ParlaMint-BG_2019-09-04.seg363">- безработицата в България през 2018 година регистрира устойчива тенденция на спад, след като показателят намалява от 5,7% през първото тримесечие до 4,7% в края на четвъртото. Данните за младежката безработица (15 – 29 навършени години) също показват понижение – до 7,4% за 2018, спрямо 9,9% за 2017 г.;</seg>
                    <seg xml:id="ParlaMint-BG_2019-09-04.seg364">- идентифицирането и активирането на младежи, които не учат, не се образоват, не работят и не са регистрирани в бюрата по труда продължава да е важен приоритет и през 2018 г. – оказвана им е подкрепа за започване на работа, за включване в обучение или връщане в образователната система. 3а достигане до младежите от групата и за тяхното активиране работят младежки медиатори, чиято дейност е посредничество между икономически неактивните младежи и институциите, които им предоставят подходящите услуги;</seg>
                    <seg xml:id="ParlaMint-BG_2019-09-04.seg365">- в изпълнение на приоритета „Насърчаване на здравословния начин на живот „Министерството на младежта и спорта администрира изпълнението на Програма „Спорт за децата в свободното време“ за организиране и провеждане на безплатни спортни занимания на деца в свободното им време по предпочитан от тях вид спорт, а чрез програмата „Развитие спорта на учащите“ се осъществява политиката за повишаване на качеството и ефективността на дейностите в областта на ученическия и студентския спорт;</seg>
                    <seg xml:id="ParlaMint-BG_2019-09-04.seg366">- през 2018 г. по Национална програма за изпълнение на младежки дейности по чл. 10а от Закона за хазарта за 2018 г., се финансират програми, чрез които се цели изграждането на социално отговорно поведение и превенция на различни форми зависимости и/или агресия и се подобрява качеството на живот и средата, в която живеят и общуват младите хора.</seg>
                    <seg xml:id="ParlaMint-BG_2019-09-04.seg367">В края на своето изложение господин Павлов подчерта, че стратегическата визия е насочена към изграждане и реализиране на единна, последователна и устойчива младежка политика в България, основана на многосекторния подход, междусекторното сътрудничество и съвместното управление с младите хора на национално, регионално, областно и общинско ниво.</seg>
                    <seg xml:id="ParlaMint-BG_2019-09-04.seg368">В обсъждането на Доклада участие взеха народните представители Иван Ченчев, Христо Проданов, Светлана Ангелова, Севим Али, Михаил Христов и Славчо Атанасов.</seg>
                    <seg xml:id="ParlaMint-BG_2019-09-04.seg369">Народните представители, участващи в дискусията, единодушно изразиха своята положителна оценка по отношение на сериозния обем извършена работа по изготвянето на Доклада.</seg>
                    <seg xml:id="ParlaMint-BG_2019-09-04.seg370">Народните представители Иван Ченчев, Христо Проданов и Михаил Христов изразиха резерви относно обективността на статистическите данни, представени в Доклада. Народният представител Севим Али изрази тревога във връзка с някои от данните, посочени в Доклада, определящи мнението на младите хора за качеството им на живот. Госпожа Светлана Ангелова изрази своето задоволство от отчетените резултати в Доклада, като допълни, че трябва да продължат усилията в тази посока. Господин Славчо Атанасов подчерта, че Докладът е добре структуриран и аналитично издържан, но също изрази предположение, че представителното социологическо проучване е направено сред младите хора от големите населени места.</seg>
                    <seg xml:id="ParlaMint-BG_2019-09-04.seg371">Представителите на национално представените младежки организации и Националното председателство на студентските съвети единодушно подкрепиха Доклада.</seg>
                    <seg xml:id="ParlaMint-BG_2019-09-04.seg372">В резултат на дискусията и въз основа на проведеното гласуване с 10  гласа – „за“, „против“ – няма и „въздържал се“ – 8 гласа, Комисията по въпросите на децата, младежта и спорта, предлага на Народното събрание да приеме Годишен доклад за младежта за 2018 г. и Проект на решение № 902-00-18, внесен от Министерския съвет на 28 юни 2019 г.“</seg>
                </u>
                <u ana="#chair" n="128311" who="#HristovEmil" xml:id="ParlaMint-BG_2019-09-04.u40">
                    <seg xml:id="ParlaMint-BG_2019-09-04.seg373">Благодаря, уважаеми господин Апостолов.</seg>
                    <seg xml:id="ParlaMint-BG_2019-09-04.seg374">Доклад на Комисията по труда, социалната и демографската политика.</seg>
                    <seg xml:id="ParlaMint-BG_2019-09-04.seg375">Имате думата, уважаеми господин Адемов.</seg>
                </u>
                <u ana="#regular" n="128312" who="#AdemovHasan" xml:id="ParlaMint-BG_2019-09-04.u41">
                    <seg xml:id="ParlaMint-BG_2019-09-04.seg376">Благодаря Ви, уважаеми господин Председател.</seg>
                    <seg xml:id="ParlaMint-BG_2019-09-04.seg377">„ДОКЛАД</seg>
                    <seg xml:id="ParlaMint-BG_2019-09-04.seg378">относно Проект за решение за приемане на Годишен доклад за младежта за 2018 г., № 902-00-18, внесен от Министерския съвет на 28 юни 2019 г.</seg>
                    <seg xml:id="ParlaMint-BG_2019-09-04.seg379">Комисията по труда, социалната и демографската политика на свое редовно заседание, проведено на 17 юли 2019 г., разгледа и обсъди Проект за решение за приемане на Годишен доклад за младежта за 2018 г., № 902-00-18, внесен от Министерския съвет на 28 юни 2019 г.</seg>
                    <seg xml:id="ParlaMint-BG_2019-09-04.seg380">На заседанието присъства господин Николай Павлов – заместник-министър на младежта и спорта, който представи Годишния доклад за младежта за 2018 г.</seg>
                    <seg xml:id="ParlaMint-BG_2019-09-04.seg381">Господин Павлов посочи, че информацията в Годишния доклад за младежта е съобразена с основните приоритети на политиката за младите хора в страната, залегнали в Националната стратегия за младежта (2010 – 2020) – насърчаване на икономическата активност и кариерното развитие на младите хора, подобряване на достъпа до информация и качествени услуги, насърчаване на здравословния начин на живот, превенция на социалното изключване на млади хора в неравностойно положение, развитие на младежкото доброволчество, повишаване на гражданската активност, развитие на младите хора в малките населени места и селските райони, развитие на международния и междукултурния диалог и повишаване на ролята на младите хора в превенцията на престъпността.</seg>
                    <seg xml:id="ParlaMint-BG_2019-09-04.seg382">Според информацията в Доклада броят на младите хора в страната на възраст от 15 до 29 г. към 31 декември 2018 г. е 1 042 915 души, от които 784 953 живеят в градовете, а 257 962 – в селата. Целевата прогноза на НСИ показва, че в периода до 2020 г. броят на младите хора ще намалява, като особено рязко това ще се отрази на възрастовите групи 15 – 19 г. и 20 – 24 г.</seg>
                    <seg xml:id="ParlaMint-BG_2019-09-04.seg383">Докладът отчита позитивна картина по отношение на оценката на младите хора за намиране на работа и предоставя информация, че коефициентът на младежка безработица (хора между 15 – 29 навършени години) е 7,4 %, който е с 2,5 % по-нисък спрямо 2017 г. Това, което се отчита като негатив, е, че е висок делът на тези, които не работят по специалността си.</seg>
                    <seg xml:id="ParlaMint-BG_2019-09-04.seg384">Към края на месец декември 2018 г. общият брой на социалните услуги в общността за деца и пълнолетни, включително от резидентен тип, е 1154, с общ капацитет 23 992 места. От тях подходящи за деца и млади хора на възраст от 18 до 25 г. са 1082 капацитет 22 505.</seg>
                    <seg xml:id="ParlaMint-BG_2019-09-04.seg385">Докладът отчита, че българските младежи нямат сериозни социални дефицити, като 71% от младите хора смятат, че средствата им са достатъчни за пълноценно хранене, закупуване на облекло, закупуване на обувки, заплащане на електрическа енергия и закупуване на лекарства. Младежите, които са в тежко социално положение, са най-вече част от етническите малцинства, което се оказва основният фактор за ниския им социален статус.</seg>
                    <seg xml:id="ParlaMint-BG_2019-09-04.seg386">Един от ключовите въпроси сред младите хора е свързан с настроенията им спрямо емиграцията, една трета посочват, че при първа възможност биха отишли да живеят в чужбина и 17% в друго населено място в страната. Това е особено валидно за младите хора, живеещи в села и малки населени места. Наблюдава се тенденция към повишаване на броя на завръщащите се младежи в България след завършване на образованието си в чужбина.</seg>
                    <seg xml:id="ParlaMint-BG_2019-09-04.seg387">Младите хора в България в голяма степен са оптимисти, но все още е голям делът на младежите, които не проявяват интерес към политиката. Отчита се ниска ангажираност на младите българи в подобен тип дейност – членове на политическа партия, на асоциация, неправителствена организация или друг тип организация, членове на професионална организация.</seg>
                    <seg xml:id="ParlaMint-BG_2019-09-04.seg388">Очертава се необходимост от подобряване на координацията между институциите за повишаване ефективността от мерките за ранно кариерно ориентиране, както и инвестиране в подходящи форми на обучение за придобиване на професионални умения и ключови компетенции и развиване на предприемачески дух.</seg>
                    <seg xml:id="ParlaMint-BG_2019-09-04.seg389">В заключение господин Павлов каза, че младите хора в България, като своите връстници в Европа, са изправени пред безброй предизвикателства, свързани с тяхното образование, реализация, качество на живот и така нататък. Групата на младите хора е една от най-динамичните поради бързия преход от една роля в друга – средно образование, висше образование, работа, семейство. Това предполага ясен анализ и дефиниране на ясно постижими цели спрямо всяка от определените групи, които влизат в общата съвкупност като млади. Данните еднозначно показват, че нюансите сред младежите налагат задължителна гъвкавост в планираните дейности и мерки.</seg>
                    <seg xml:id="ParlaMint-BG_2019-09-04.seg390">В дискусията взеха участие народните представители Весела Лечева, Виолета Желева, Калин Поповски, Михаил Христов и Ерол Мехмед.</seg>
                    <seg xml:id="ParlaMint-BG_2019-09-04.seg391">След приключване на обсъждането и гласуване с резултати 12 гласа „за“, без „против“ и 8 гласа „въздържал се“, Комисията по труда, социалната и демографската политика прие следното становище: предлага на Народното събрание да приеме Проект за решение за приемане на Годишния доклад за младежта за 2018 г., № 902-00-18, внесен от Министерския съвет на 28 юни 2019 г.“</seg>
                </u>
                <u ana="#chair" n="128313" who="#HristovEmil" xml:id="ParlaMint-BG_2019-09-04.u42">
                    <seg xml:id="ParlaMint-BG_2019-09-04.seg392">Благодаря Ви, уважаеми господин Адемов.</seg>
                    <seg xml:id="ParlaMint-BG_2019-09-04.seg393">Процедура?</seg>
                </u>
                <u ana="#regular" n="128314" who="#ZaharievaGalya" xml:id="ParlaMint-BG_2019-09-04.u43">
                    <seg xml:id="ParlaMint-BG_2019-09-04.seg394">Уважаеми господин Председател, моля за процедура за допуск на господин Николай Павлов – заместник-министър на младежта и спорта.</seg>
                </u>
                <u ana="#chair" n="128315" who="#HristovEmil" xml:id="ParlaMint-BG_2019-09-04.u44">
                    <seg xml:id="ParlaMint-BG_2019-09-04.seg395">Благодаря.</seg>
                    <seg xml:id="ParlaMint-BG_2019-09-04.seg396">Подлагам на гласуване направеното процедурно предложение.</seg>
                    <seg xml:id="ParlaMint-BG_2019-09-04.seg397">Гласували 92 народни представители: за 90, против няма, въздържали се 2.</seg>
                    <seg xml:id="ParlaMint-BG_2019-09-04.seg398">Предложението е прието.</seg>
                    <seg xml:id="ParlaMint-BG_2019-09-04.seg399">Следващият доклад е на Комисията по здравеопазването.</seg>
                    <seg xml:id="ParlaMint-BG_2019-09-04.seg400">Заповядайте, госпожо Дариткова.</seg>
                </u>
                <u ana="#regular" n="128316" who="#DaritkovaDaniela" xml:id="ParlaMint-BG_2019-09-04.u45">
                    <seg xml:id="ParlaMint-BG_2019-09-04.seg401">Уважаеми господин Председател, уважаеми госпожи и господа народни представители!</seg>
                    <seg xml:id="ParlaMint-BG_2019-09-04.seg402">„СТАНОВИЩЕ</seg>
                    <seg xml:id="ParlaMint-BG_2019-09-04.seg403">относно Годишен доклад за младежта за 2018 г. и Проект за решение, № 902-00-18, внесен от Министерския съвет на 28 юни 2019 г.</seg>
                    <seg xml:id="ParlaMint-BG_2019-09-04.seg404">На свое редовно заседание, проведено на 18 юли 2019 г., Комисията по здравеопазването разгледа и обсъди Годишен доклад за младежта за 2018 г. и Проект за решение, № 902-00-18, внесен от Министерския съвет на 28 юни 2019 г.</seg>
                    <seg xml:id="ParlaMint-BG_2019-09-04.seg405">На заседанието присъстваха: господин Николай Павлов – заместник-министър на младежта и спорта, господин Петър Младенов – директор на дирекция “Младежки политики“, госпожа Гергана Рошманова – главен експерт в дирекция „Младежки политики“, представители на съсловните организации в сферата на здравеопазването и други.</seg>
                    <seg xml:id="ParlaMint-BG_2019-09-04.seg406">Годишният доклад за младежта за 2018 г. беше представен от господин Николай Павлов – заместник-министър на младежта и спорта.</seg>
                    <seg xml:id="ParlaMint-BG_2019-09-04.seg407">Докладът се изготвя и внася на основание чл. 5, ал. 2 от Закона за младежта. В Годишния доклад се излагат измененията в социално-икономическото положение на младежите и се отчита изпълнението на приоритетите и целите на Националната стратегия за младежта през съответната година.</seg>
                    <seg xml:id="ParlaMint-BG_2019-09-04.seg408">Към 31 декември 2018 г. населението на България е 7 000 039. В сравнение с 2017 г. населението на страната е намаляло с 49 995 души. През изминалата година в страната са регистрирани 62 197 живородени деца, което е с 1758 деца по-малко в сравнение с 2017 г. Статистическите данни на Националния статистически институт показват, че подобно на тенденциите в ЕС, групата на 15 – 19-годишните е значително по-малка в сравнение с останалите възрастови категории. Това е тенденция, която ще се запази, поради ниската раждаемост.</seg>
                    <seg xml:id="ParlaMint-BG_2019-09-04.seg409">През изминалата година, в рамките на Националната програма за превенция на хронични незаразни болести 2014 – 2020 г. на Министерство на здравеопазването, са реализирани голям брой дейности по промоция на здравето и профилактика на болестите сред деца и ученици. Дейностите са насочени към ограничаване на рисковите фактори, като тютюнопушене, нездравословно хранене, употреба на алкохол, ниска физическа активност, както и към биологичните фактори на риска за хроничните незаразни болести.</seg>
                    <seg xml:id="ParlaMint-BG_2019-09-04.seg410">За осъществяване на националната политика в областта на борбата срещу наркотиците, Националният съвет по наркотични вещества е изградил мрежа от общински съвети по наркотичните вещества. Тези общински съвети имат основна роля и отговорност за изпълнение на Националната стратегия за борба с наркоманиите 2014 – 2018 г. и Плана за действие към нея на общинско равнище. Дейностите на общинските съвети по наркотичните вещества са насочени към предотвратяване на първата употреба на наркотици; ограничаване на риска от прерастване на употребата в злоупотреба и зависимост, както и за намаляване на вредите от употребата на наркотици за отделния човек и обществото.</seg>
                    <seg xml:id="ParlaMint-BG_2019-09-04.seg411">В Доклада се акцентира и върху Програмата „Здравно образование“, която е насочена към учениците от 5 до 12 клас. Тя съдържа 4 основни модула – превенция употребата на психоактивни вещества; превенция употребата на алкохол; превенция на тютюнопушенето; и превенция на ХИВ/СПИН. Сред основните цели на програмата са: утвърждаване на здравето като фактор за социално благополучие; повишаване на информираността относно същността и ролята на психоактивните вещества и въздействието им върху човешкия организъм; формирането на умения за асертивно поведение за игнориране влиянието на връстници и възрастни, които провокират употребата на психоактивни вещества; формирането на знания за безопасни сексуални отношения. Осъществяват се превантивни кампании по повод различни световни дни, а също така са проведени и обучения на студенти по различни теми за водене на здравословен начин на живот. Националният център по наркомании се включва в дейността по превенция, като през изминалата година е провел 5 кампании, 17 обучения, 15 срещи, 7 семинара и една кръгла маса.</seg>
                    <seg xml:id="ParlaMint-BG_2019-09-04.seg412">Ключов момент от анализа и проучването на състоянието на младите хора в страната е тяхната самооценка за здравословното им състояние. 88% определят здравословното си състояние като отлично и много добро и едва 1% оценяват състоянието си като лошо. Наблюдава се понижение в процентно отношение в сравнение с 2017 г., когато 93% от младежите са оценили здравословното си състояние като отлично и много добро. Отчитат се значително по ниски нива на ангажираност по отношение на профилактичните прегледи. Едва 48% заявяват, че правят такива.</seg>
                    <seg xml:id="ParlaMint-BG_2019-09-04.seg413">Освен здравословното си състояние, младежите оценяват и финансовите си възможности за закупуване на лекарствени продукти. Повечето от младите хора нямат финансови затруднения със закупуването на такива.</seg>
                    <seg xml:id="ParlaMint-BG_2019-09-04.seg414">Данните по отношение на вредните навици, както и употребата на наркотици и упойващи вещества показват, че голяма част от българските младежи осъзнават негативите от употребата на наркотици, алкохол, цигари и сексуални контакти без предпазни средства.</seg>
                    <seg xml:id="ParlaMint-BG_2019-09-04.seg415">Въз основа на проведеното обсъждане и извършеното гласуване при следните резултати: 15 гласа „за“, без „против“ и 1 глас „въздържал се“, Комисията по здравеопазването предлага на Народното събрание да приеме Проект за решение за одобряване на Годишен доклад за младежта за 2018 г., № 902-00-18, внесен от Министерския съвет на 28 юни 2019 г.“</seg>
                </u>
                <u ana="#chair" n="128317" who="#HristovEmil" xml:id="ParlaMint-BG_2019-09-04.u46">
                    <seg xml:id="ParlaMint-BG_2019-09-04.seg416">Благодаря, уважаема госпожо Дариткова.</seg>
                    <seg xml:id="ParlaMint-BG_2019-09-04.seg417">Докладът на Комисията по вътрешна сигурност и обществен ред ще ни представи госпожа Петрова.</seg>
                    <seg xml:id="ParlaMint-BG_2019-09-04.seg418">Госпожо Петрова, имате думата.</seg>
                </u>
                <u ana="#regular" n="128318" who="#PetrovaTanya" xml:id="ParlaMint-BG_2019-09-04.u47">
                    <seg xml:id="ParlaMint-BG_2019-09-04.seg419">„СТАНОВИЩЕ</seg>
                    <seg xml:id="ParlaMint-BG_2019-09-04.seg420">относно Годишен доклад за младежта за 2018 г. и Проект за решение, № 902-00-18, внесен от Министерския съвет на 28 юни 2019 г.</seg>
                    <seg xml:id="ParlaMint-BG_2019-09-04.seg421">На свое редовно заседание Комисията по вътрешна сигурност и обществен ред разгледа Годишен доклад за младежта за 2018 г. и Проект за решение, № 902-00-18, внесен от Министерския съвет на 28 юни 2019 г.</seg>
                    <seg xml:id="ParlaMint-BG_2019-09-04.seg422">На заседанието присъстваха представители от Министерството на младежта и спорта: Николай Павлов – заместник-министър на младежта и спорта, Петър Младенов – директор на дирекция „Младежки политики“, и Гергана Рошманова – главен експерт в дирекция „Младежки политики“.</seg>
                    <seg xml:id="ParlaMint-BG_2019-09-04.seg423">Годишният доклад беше представен от господин Николай Павлов.</seg>
                    <seg xml:id="ParlaMint-BG_2019-09-04.seg424">Докладът е обобщена информация от компетентните институции отговорни за младежките политики, както и от реализираното национално представително проучване сред младите хора в страната, чиято цел е ясно да се покажат специфичните за целевата група (15 – 29-годишни) проблеми, социално-икономическите реалности, начинът на живот на младежите, както и техните нагласи и ценности. Въпросите, заложени в проучването, следват основните теми и приоритети, заложени в Националната стратегия за младежта 2010 – 2020 г.: насърчаване на икономическата активност и кариерното развитие на младите хора; подобряване достъпа до информация и качествени услуги; насърчаване здравословния начин на живот; превенция на социалното изключване на младите в неравностойно положение; развитие на младежкото доброволчество; повишаване на гражданската активност; развитие на младите хора в малките населени места и селските райони; развитие на междукултурния и международния диалог и повишаване ролята на младите хора в превенцията на престъпността.</seg>
                    <seg xml:id="ParlaMint-BG_2019-09-04.seg425">С членството на България в Европейския съюз се прилагат стандартите, ценностите, критериите и принципите за провеждане на модерна политика в полза на младите хора. Концептуалната политика се основава на следните точки: младежта е ценен ресурс; всеки млад човек има значение; поощряване на младежкия потенциал; инвестиране в младежта; създаване на възможност и осигуряване на достъп до формирането и осъществяването на държавната младежка политика. В България в момента действа Национална стратегия за младежта 2010 – 2020 г., която представлява първата дългосрочна визия за развитието на младите хора.</seg>
                    <seg xml:id="ParlaMint-BG_2019-09-04.seg426">Данните, посочени в Годишния отчет, очертават направените основни изводи, насочени към подобряване и поставянето на основите на нови младежки политики, отчитайки динамиката в развитието на различните профили на младите хора и обективно съществуващите социо-демографски характеристики.</seg>
                    <seg xml:id="ParlaMint-BG_2019-09-04.seg427">По отношение на вътрешната сигурност и обществения ред, проучването сочи, че авторитетът на полицията е стабилен. Над 50% от младите хора биха се обърнали към тази институция. Въпреки това, изследването регистрира голям дял на пасивност и инертност по отношение на отговорното гражданско поведение на младите, относно реакцията им при нарушение, на което са станали свидетели – 69% не са подавали и не смятат да подадат сигнал срещу нарушение, на което са станали свидетели.</seg>
                    <seg xml:id="ParlaMint-BG_2019-09-04.seg428">Изследването показва и по-скоро латентна и пасивна готовност за участие на младите хора в доброволческа дейност. При наличие на добра среда за нагласа към проблема и активизиране на готовност може да се направи извод за наличието на голям потенциал за включване на младите хора в доброволчески инициативи.</seg>
                    <seg xml:id="ParlaMint-BG_2019-09-04.seg429">През 2018 г. в изпълнение на Плана за приоритетите и постигане целите на Националния съвет по превенция на престъпността, Главна дирекция „Национална полиция“ към МВР разработва и осъществява пилотен проект сред учениците (целева група 14 – 18-годишни) относно поведението им при провеждане на спортни мероприятия. Разработена е методика за обучение и съответните дидактически материали. Реализирана е превантивна кампания „Защити своя джоб“ като част от европейската кампания за превенция на джебчийските кражби по време на спортни и други масови мероприятия. По Националната програма „Работа на полицията в училищата“ са изнесени 8021 лекции и беседи в 6934 паралелки от 1-ви до 12-и клас. Проведени са три заключителни мероприятия през месеците май – юни „Ваканция, здравей! Да играем безопасно!“ в градовете Варна, Велико Търново и Смолян. През 2018 г. са открити 163 детски полицейски управления, в които са обучавани 4075 деца.</seg>
                    <seg xml:id="ParlaMint-BG_2019-09-04.seg430">През отчетната година 19 929 от правонарушителите са млади хора на възраст от 14 до 30 години, което е 41,3% от общия брой на извършителите. В сравнение с 2017 г. се отчита намаление с 8,69% на установените нарушители в младежка възраст.</seg>
                    <seg xml:id="ParlaMint-BG_2019-09-04.seg431">Изводите в тази насока подсказват за необходимостта от координирани и целенасочени действия на компетентните институции, включително и законодателни инициативи, които да възпитават и активират гражданско поведение, адекватно на ценностите и принципите на модерната политика към младите хора.</seg>
                    <seg xml:id="ParlaMint-BG_2019-09-04.seg432">Министерството на младежта и спорта поддържа и Национална информационна страница за младежта, от която може да се открива ценна информация в полза на младите хора.</seg>
                    <seg xml:id="ParlaMint-BG_2019-09-04.seg433">В разискванията взеха участие народните представители Красимир Янков, Таня Петрова, Никола Динков, Станислав Иванов и Красимир Ципов.</seg>
                    <seg xml:id="ParlaMint-BG_2019-09-04.seg434">В резултат на проведените разисквания Комисията по вътрешна сигурност и обществен ред с 12 гласа „за“, без „против“ и 6 гласа „въздържал се“ подкрепи внесения Годишен доклад за младежта за 2018 г. и Проект за решение, № 902-00-19, внесен от Министерския съвет на 28 юни 2019 г.“</seg>
                </u>
                <u ana="#chair" n="128319" who="#HristovEmil" xml:id="ParlaMint-BG_2019-09-04.u48">
                    <seg xml:id="ParlaMint-BG_2019-09-04.seg435">Благодаря, уважаема госпожо Петрова.</seg>
                    <seg xml:id="ParlaMint-BG_2019-09-04.seg436">Доклад на Комисията по регионална политика, благоустройство и местно самоуправление.</seg>
                    <seg xml:id="ParlaMint-BG_2019-09-04.seg437">Заповядайте, господин Димитров.</seg>
                </u>
                <u ana="#regular" n="128320" who="#DimitrovDilyan" xml:id="ParlaMint-BG_2019-09-04.u49">
                    <seg xml:id="ParlaMint-BG_2019-09-04.seg438">Уважаеми господин Председател, уважаеми колеги народни представители! Представям на Вашето внимание</seg>
                    <seg xml:id="ParlaMint-BG_2019-09-04.seg439">„ДОКЛАД</seg>
                    <seg xml:id="ParlaMint-BG_2019-09-04.seg440">относно Годишен доклад за младежта за 2018 г., № 902-00-18, внесен от Министерския съвет</seg>
                    <seg xml:id="ParlaMint-BG_2019-09-04.seg441">На редовно заседание, проведено на 11 юли 2019 г., Комисията по регионална политика, благоустройство и местно самоуправление обсъди Годишен доклад за младежта за 2018 г., № 902-00-18, внесен от Министерския съвет на 28 юни 2019 г.</seg>
                    <seg xml:id="ParlaMint-BG_2019-09-04.seg442">На заседанието присъстваха: господин Петър Младенов – началник на отдел „Национални и европейски младежки политики и информация“, и госпожа Гергана Рошманова – главен експерт в дирекция „Младежки политики“ на Министерство на младежта и спорта, които представиха Доклада от името на вносителя.</seg>
                    <seg xml:id="ParlaMint-BG_2019-09-04.seg443">Годишният доклад за младежта за 2018 г. е изготвен на основание чл. 5 от Закона за младежта. Докладът е съчетание от обобщената информация от всички институции, чиято дейност има отношение към младите хора в страната, данни от Националния статистически институт, Евростат и други национални и международни проучвания, свързани с тематиката на документа и отчетния период, и от национално представително проучване сред младите хора в страната, чийто възложител е Министерството на младежта и спорта.</seg>
                    <seg xml:id="ParlaMint-BG_2019-09-04.seg444">Структурата на Доклада е съобразена с основните приоритети на политиката за младите хора в страната, залегнали в Националната стратегия за младежта (2010 – 2020), приета от Министерския съвет. Основните аспекти и приоритети, залегнали в стратегията, са подобряване на качеството на живот на младите хора чрез устойчиви механизми за инвестиране в младежта като значим социален капитал за развитието на страната, насърчаване на икономическата активност и кариерното развитие, подобряване на достъпа до информация и качествени услуги, насърчаване на здравословния начин на живот, превенция на социалното изключване на млади хора в неравностойно положение, развитие на младежкото доброволчество, повишаване на гражданската активност, развитие на младите хора в малките населени места и селските райони, развитие на международния и междукултурния диалог и повишаване на ролята на младите хора в превенцията на престъпността.</seg>
                    <seg xml:id="ParlaMint-BG_2019-09-04.seg445">В Доклада е представена структурирана и подробна информация за резултатите по основни приоритети и предприетите мерки и дейности от държавните институции и общините в страната за тяхната реализация през 2018 г. Направени са съответните изводи и препоръки за дейностите по отделните приоритети, като са предвидени действията, които трябва да бъдат предприети от страна на отговорните институции за подобряване на условията за живот и реализация на младите хора в страната.</seg>
                    <seg xml:id="ParlaMint-BG_2019-09-04.seg446">По време на дискусията бяха поставени въпроси от страна на членове на Комисията, на които отговориха представителите на Министерството на младежта и спорта.</seg>
                    <seg xml:id="ParlaMint-BG_2019-09-04.seg447">Въз основа на обсъжданията и в резултат на проведеното гласуване Комисията по регионална политика, благоустройство и местно самоуправление с 10 гласа „за“, 2 гласа „против“ и 3 гласа „въздържал се“ предлага на Народното събрание да приеме Проект за решение за одобряване на Годишен доклад за младежта за 2018 г., № 902-00-18, внесен от Министерския съвет.“ Благодаря.</seg>
                </u>
                <u ana="#chair" n="128321" who="#HristovEmil" xml:id="ParlaMint-BG_2019-09-04.u50">
                    <seg xml:id="ParlaMint-BG_2019-09-04.seg448">Благодаря, уважаеми господин Димитров.</seg>
                    <seg xml:id="ParlaMint-BG_2019-09-04.seg449">Продължаваме с разискванията.</seg>
                    <seg xml:id="ParlaMint-BG_2019-09-04.seg450">Имате думата за изказвания, уважаеми колеги!</seg>
                    <seg xml:id="ParlaMint-BG_2019-09-04.seg451">Господин Гьоков, имате думата.</seg>
                </u>
                <u ana="#regular" n="128322" who="#GyokovGeorgi" xml:id="ParlaMint-BG_2019-09-04.u51">
                    <seg xml:id="ParlaMint-BG_2019-09-04.seg452">Благодаря, господин Председател.</seg>
                    <seg xml:id="ParlaMint-BG_2019-09-04.seg453">Уважаеми господин Председател, уважаеми народни представители! Похвално е, че след като Народното събрание на свое заседание на 20 февруари 2019 г. разгледа, обсъди и прие годишните доклади за младежта за 2016-а и 2017 г., сега – само пет шест месеца след това, на дневен ред е одобряването на внесения от Министерския съвет на 28 юни 2019 г. Годишен доклад за младежта за 2018 г., тоест спазени са законовите изисквания от Закона за младежта. Ама май че похвалите ще са само дотук.</seg>
                    <seg xml:id="ParlaMint-BG_2019-09-04.seg454">Държавната политика за младежта се провежда от Министерския съвет чрез министъра на младежта и спорта и в съответствие с Националната стратегия за младежта, която е приета от Министерския съвет по предложение на Министерския съвет през 2012 г. и е до 2020 г. С нея се определят дългосрочните цели и приоритети на държавната политика за младежта на Република България, а Народното събрание ежегодно одобрява  Годишен доклад за младежта по предложение на Министерския съвет. И така вече седма година, но какви въобще са тези доклади, резултатите и последствията от тях?</seg>
                    <seg xml:id="ParlaMint-BG_2019-09-04.seg455">Наистина е хубаво, че ги има, за да могат народните представители, а чрез тях и обществеността, да се запознаят с гигантските напъни на това правителство да се справи с проблемите на младите хора чрез някакви младежки политики. Като че ли обаче само това е доброто в тези доклади, но то далеч не е достатъчно. В тях липсва визия какви са предизвикателствата пред младежта или по-скоро анализ на тези предизвикателства. Може ли въобще след един такъв доклад на база на изводите в него да бъде направена оценка на целите и приоритетите на държавната политика за младежта и на база на нея да направим актуализация на Стратегията, за да може тя да е адекватна на съвременните предизвикателства пред младежта и пред обществото ни?</seg>
                    <seg xml:id="ParlaMint-BG_2019-09-04.seg456">Задавам тези въпроси, защото докладите не са това, което трябва да бъдат, а представляват обобщена информация на реализираните мерки от страна на органи и институции, отговорни за разработване и прилагане на младежките политики в България.</seg>
                    <seg xml:id="ParlaMint-BG_2019-09-04.seg457">Докладът за 2018 г. не прави изключение. Той според мен представя проблемите на младите хора в розова светлина с цел да очертае колко много и колко добра работа е извършило това правителство в полза на младите хора. Малко критика и набелязване на нерешените проблеми пред българската младеж няма да намалят имиджа на правителството. С тези доклади правителството се държи като щраус – като види опасност, си заравя главата в пясъка, но опасността не намалява. Колкото и безкритични и положителни да са докладите, проблемите на младите хора в България и проблемите на българското общество с тях няма да изчезнат. Социално икономическите реалности, начинът на живот на младите хора, както и техните нагласи и ценности са много по-различни от изводите, които са направени в Доклада.</seg>
                    <seg xml:id="ParlaMint-BG_2019-09-04.seg458">В подкрепа на това ще спомена, че голяма част от данните на Евростат за България, пък и на националната ни статистика, по скоро потвърждават моите твърдения, отколкото твърденията в Доклада и по отношение на влошаващите се демографски показатели – ниска раждаемост, висока миграция, застаряване на населението и така нататък.</seg>
                    <seg xml:id="ParlaMint-BG_2019-09-04.seg459">По отношение доходите на младите хора в България не стига, че сме на последно място в Европейския съюз по доходи, но и младите хора, които стартират трудовата си кариера, започват с още по-ниски заплати и съответно доходи, тоест те са сред най-уязвимите групи в това отношение. И тук не говоря за младежкия ГЕРБ и за политическите назначения на младите хора в държавната и общинската администрация, не говоря и за онази незначителна част от младите хора, които започват работа във високотехнологични, предимно чужди компании, а говоря за масата български младежи и девойки, които, заради сбърканата ни образователна система, получават неподходящо образование, никаква или много ниска и най-вече неподходяща квалификация. Тази маса от хора заради това е огромна и заради липсата на опит относително трудно тези млади хора намират работа. И ако все пак имат щастието да започнат работа, тя е нископлатена и не е престижна.</seg>
                    <seg xml:id="ParlaMint-BG_2019-09-04.seg460">Голяма част от младите хора не учат, нямат работа и не я търсят. Чакат държавата да им намери работа – каквато и да било, но със заплащане около 1200 – 1500 – 1600 лв. и не намират за патриотично да останат в България, когато не се оправдават надеждите им. Затова често емигрират. Какво ще кажете, колеги народни представители, отразява ли този доклад обективната действителност по отношение на емиграцията на младите хора от България по икономически причини?</seg>
                    <seg xml:id="ParlaMint-BG_2019-09-04.seg461">Наясно ли сте, че повече от 21% от младите българи на възраст от 20 до 34 години нито учат, нито работят? Това е според Евростат, а не според мен. Средният показател за Европейския съюз е 16,5%, а според Националния статистически институт младите българи от 20 до 34 години са около 1 млн. 200 хиляди, което означава, че приблизително 250 хиляди наши сънародници, или почти всеки пети млад българин, са били демотивирани както да учат и да се образоват, така и да работят през миналата 2018 г. Докладът дава ли отговор защо това е така? Мнозинството младежи нямат личен месечен доход. Някои от тях получават пари като работещи в сивата икономика, други – от родителите, трети – доходи от чужбина или от някаква рента. Докладът дава ли отговор защо това е така?</seg>
                    <seg xml:id="ParlaMint-BG_2019-09-04.seg462">Но затова пък Докладът е представен като имащ амбициозната задача да даде информация за състоянието на младежта в страната ни и да отчете предприетите мерки от страна на отговорните институции в изпълнение на държавната политика в тази сфера през 2018 г. Според мен обаче, въпреки старанието, отчет на предприетите мерки има, но като цяло доклад не се е получил, а по-скоро механичен сбор от отчети. Това не ни дава истинската пълна и точна информация за състоянието на младежта в България.</seg>
                    <seg xml:id="ParlaMint-BG_2019-09-04.seg463">Дали Докладът идентифицира, описва и анализира младежките нагласи и моделите на поведение в съвременното общество? Отговорът ми е: по-скоро не! Сбърканият български преход вече 30 години предизвиква сътресения във всички сектори и се отрази върху съдбата и житейските перспективи на хиляди българи. Естествено, не бяха подминати и младите хора.</seg>
                    <seg xml:id="ParlaMint-BG_2019-09-04.seg464">Последиците от този хаос в развитието на държавата рефлектира болезнено и върху тях, като ги изправи пред нови предизвикателства, в това число увеличаване на риска от отпадане на училище, трудно включване в пазара на труда, дългосрочна безработица, маргинализация и социално изключване. Все повече млади хора не се ангажират в образование, заетост и обучение.</seg>
                    <seg xml:id="ParlaMint-BG_2019-09-04.seg465">Докладът не обхваща широк кръг от проблеми на младежите, касаещи житейския трудов опит, ценности и стремежи в различни сфери на живота като образование, заетост, участие в политиката, семейни отношения, свободно време и използване на информационни и комуникационни технологии, но също и техните ценности, нагласи и убеждения. В Доклада според мен липсват целите, които се преследват с младежките политики през 2018 г.</seg>
                    <seg xml:id="ParlaMint-BG_2019-09-04.seg466">По какво се различава Докладът за 2018 г. от този за 2017 г., или от този за 2016 г.? Какво ще е промененото в тези политики за 2019 г. на база на анализите и изводите от Доклада за 2018 г.? Каква е степента на мобилизация и обединение на усилията на институциите на държавно и регионално ниво, местните власти, социалните партньори и неправителствените организации за създаване на подкрепяща среда за младите хора, за да могат да участват пълноценно в обществения живот и да постигнат своя пълен потенциал? Доволни ли сме от постигнатото? Къде бъркаме? Защото, колкото и успехи да отчитаме, сме много далеч от дългосрочното преодоляване на предизвикателствата, които стоят например пред преодоляване на проблемите на институциите с младите хора, които не работят и не са ангажирани в учене и обучение.</seg>
                    <seg xml:id="ParlaMint-BG_2019-09-04.seg467">Няма да споменавам тук институциите, но те са ясни и в повечето случаи хората, които работят в тези институции, въобще не са доволни за това, че те не предлагат адекватни услуги за младите хора, а са виновни тези, които управляват държавата, защото не назначават такива адекватни и печеливши политики.</seg>
                    <seg xml:id="ParlaMint-BG_2019-09-04.seg468">Как в докладите са отразени например проблемите на младите роми? Какви са техните проблеми? Те са една сравнително голяма част от демотивираните. Как са отразени в тези доклади и проблемите на младежите, които живеят по селата и в малките градове? Не са ли причина тези проблеми за обезлюдяването на малките населени места и за вътрешната миграция?</seg>
                    <seg xml:id="ParlaMint-BG_2019-09-04.seg469">В Доклада не виждам никаква критика и убеденост, че преодоляването на тези проблеми е възможно само ако се превърне в обща кауза от всички заинтересовани страни. От цялото ни общество зависи младите хора да имат шанс за развитие и по-добро бъдеще, защото от техния успех зависи просперитета на същото това общество, от тях зависи бъдещето на България. Но докато приемаме такива отчети в стил „Рапорт даден – рапорт приет!“, проблемите на обществото, свързани с младежта и с проблемите на самата младеж, ще се задълбочават.</seg>
                    <seg xml:id="ParlaMint-BG_2019-09-04.seg470">Аз Ви предлагам сега да не одобрим Доклада. Не че нещо ще се промени, но ако го направим, може пък изпълнителната власт да спре да ни обижда с подобни творения и ще направи един качествен документ, на база на който ще можем да вървим напред и да решаваме предизвикателствата пред политиката за младежта.</seg>
                    <seg xml:id="ParlaMint-BG_2019-09-04.seg471">Сериозно стоят нещата и колкото повече си създаваме илюзии, че решаваме проблемите с такива лъскави отчети и доклади, толкова повече ще се задълбочават проблемите и ние няма да можем да ги решаваме, а с това да решаваме и бъдещето на България. Благодаря Ви.</seg>
                </u>
                <u ana="#chair" n="128323" who="#HristovEmil" xml:id="ParlaMint-BG_2019-09-04.u52">
                    <seg xml:id="ParlaMint-BG_2019-09-04.seg472">Благодаря, уважаеми господин Гьоков.</seg>
                    <seg xml:id="ParlaMint-BG_2019-09-04.seg473">Има ли реплики?</seg>
                    <seg xml:id="ParlaMint-BG_2019-09-04.seg474">Следващото изказване е на господин Проданов.</seg>
                    <seg xml:id="ParlaMint-BG_2019-09-04.seg475">Заповядайте.</seg>
                </u>
                <u ana="#regular" n="128324" who="#ProdanovHristo" xml:id="ParlaMint-BG_2019-09-04.u53">
                    <seg xml:id="ParlaMint-BG_2019-09-04.seg476">Благодаря, уважаеми господин Председател.</seg>
                    <seg xml:id="ParlaMint-BG_2019-09-04.seg477">Дами и господа народни представители, както стана ясно от изказването на колегата Гьоков, ние от парламентарната група на БСП няма да подкрепим този доклад по една много проста причина. В него голяма част от констатациите и данните, които са заложени са очевидно неверни, а когато дефинираш неправилно проблемите, тогава е трудно да намериш работещи решения, които да се справят с тези проблеми.</seg>
                    <seg xml:id="ParlaMint-BG_2019-09-04.seg478">Колегата Гьоков изтъкна и даде доста примери. Аз ще дам само два, които на мен ми се сториха наистина изключително фрапиращи.</seg>
                    <seg xml:id="ParlaMint-BG_2019-09-04.seg479">В този доклад се твърди, че около 70% от младите хора виждат изключително сериозна перспектива да живеят в България.</seg>
                    <seg xml:id="ParlaMint-BG_2019-09-04.seg480">Колеги, според Вас това вярно ли е?</seg><vocal type="interruption"><desc>(Реплика от народния представител Маноил Манев: „Да.“)</desc></vocal>
                    <seg xml:id="ParlaMint-BG_2019-09-04.seg481">Според мен е вярно само ако това изследване е правено в младежката организация на ГЕРБ, щом Вие вярвате в това.</seg><vocal type="interruption"><desc>(Реплики.)</desc></vocal>
                    <seg xml:id="ParlaMint-BG_2019-09-04.seg482">Друга сериозна и очевидно невярна констатация е, че около 70% от младите хора виждат изключително своето бъдеще и перспектива в населеното място, в което живеят.</seg>
                    <seg xml:id="ParlaMint-BG_2019-09-04.seg483">Това, уважаеми колеги, може да бъде вярно единствено ако е направена в някои от трите най-големи града в България. В останалата част – градове и села в България, младите хора наистина се чувстват потиснати, наистина не виждат никаква перспектива и не виждат никакво бъдеще за живота си и за развитието си по простата причина, че в тези селища липсват елементарни неща като кина, театри, училища, здравни служби, и то всичко благодарение на политиката, водена в последните години, в която всичко, което е на печалба, се затваря и държавата и общините вдигат съответно ръце от него.</seg>
                    <seg xml:id="ParlaMint-BG_2019-09-04.seg484">Така че има много причини, поради които няма да подкрепим този доклад, и колегата Гьоков също ги изброи, и аз казах някои от тях. Когато в началото на днешното заседание се четяха декларациите на парламентарните групи, председателят на парламентарната група на ГЕРБ апелира за политически консенсус, диалог и съгласие. Политически консенсус и диалог, да, но само и единствено тогава, когато са назовани реалните проблеми. На базата на тези захаросани доклади и на тези напудрени статистики не можем да постигнем политическо съгласие, защото хората няма да ни го позволят. Благодаря за вниманието.</seg><kinesic type="applause"><desc>(Частични ръкопляскания от „БСП за България“.)</desc></kinesic>
                </u>
                <u ana="#chair" n="128325" who="#HristovEmil" xml:id="ParlaMint-BG_2019-09-04.u54">
                    <seg xml:id="ParlaMint-BG_2019-09-04.seg485">Благодаря, уважаеми господин Проданов.</seg>
                    <seg xml:id="ParlaMint-BG_2019-09-04.seg486">Реплики има ли? Няма реплики.</seg>
                    <seg xml:id="ParlaMint-BG_2019-09-04.seg487">Госпожо Желева, имате думата.</seg>
                </u>
                <u ana="#regular" n="128326" who="#ZhelevaVioleta" xml:id="ParlaMint-BG_2019-09-04.u55">
                    <seg xml:id="ParlaMint-BG_2019-09-04.seg488">Уважаеми господин Председател на Народното събрание, уважаеми дами и господа народни представители! Една голяма част от нещата, с които ние не сме съгласни по така представения доклад за младежта, колегите ги споделиха, но аз искам да откроя някои основни тенденции, които Вие очертахте при представянето, защото те са противоречиви.</seg>
                    <seg xml:id="ParlaMint-BG_2019-09-04.seg489">На първо място, понеже съм и от малко населено място смятам, че едно от основните мои призвания и мисия е да защитавам хората в малките населени места и селските райони. Няколко пъти в Доклада се каза, че това е сериозен приоритет. Във всеки един доклад беше споменато какъв е анализът и какви са мерките за реализиране на младежките политики в малките населени места. Но относно тази реализация на мерките за заетост в малките населени места и селските райони – какво се казва? Едва 23% посочват, че могат да получат добра заплата на мястото, на което живеят в момента, а в същото време 45% от тези млади хора не могат да намерят работа.</seg>
                    <seg xml:id="ParlaMint-BG_2019-09-04.seg490">Застоят и упадъкът на малките населени места мотивира сравнително голям брой млади хора да обмислят вариант да сменят своето населено място и да живеят в друго, за да могат да намерят добра работа. Ето защо трябва да се акцентира върху политиките за регионална заетост. И тук искам да споделя с Вас, че от представените данни за 2018 г. тази програма за регионална заетост е дала възможност на едва 244 младежи да намерят работа в съответните райони. Може да кажете, че има и други програми. Да, сигурно ще цитирате по-големи цифри, като 3521 младежи са тези, които са намерили работа по всички програми и мерки, което също не е кой знае какво голямо число.</seg>
                    <seg xml:id="ParlaMint-BG_2019-09-04.seg491">Трябва да бъде по-засилена и по-голяма ролята на държавата точно в тези региони, защото там обезлюдяването е много силно. Трябва да се намери политика на заетост не чиновнически, а държавнически, защото в докладите чухме как и какви програми има, но по-скоро са изброени като бройка, като цифра, но няма специфично мислене спрямо районите – спрямо тези райони, където има голямо обезлюдяване, и още повече – много млади хора сменят своето родно място. И тук е ролята на държавата, както казахме и в началото на този парламентарен сезон. Работата трябва да е целенасочена спрямо мястото, за което се предлага тази регионална заетост, иначе тук чуваме само някакви цифри, числа и статистика.</seg>
                    <seg xml:id="ParlaMint-BG_2019-09-04.seg492">В този раздел, който Вие няколко пъти цитирахте, се споменава какво е направено. И аз ще Ви кажа – това е само по програмите за селските райони за помощ за млади земеделски стопани. Те са 1393 заявления, които са одобрени, за което също Вие сами може да си направите изводите, че не е кой знае какво. Това е единственото.</seg>
                    <seg xml:id="ParlaMint-BG_2019-09-04.seg493">И другото – добрите приказки за стимулиране на читалищната дейност спрямо мероприятия, инициативи с детска и младежка насоченост. До тук! До тук е толкова рекламираната и така добре представена политика за заетост на младите хора в малките населени места.</seg>
                    <seg xml:id="ParlaMint-BG_2019-09-04.seg494">И така, както споделиха колегите, искам да кажа другото голямо противоречие. Да, ключов въпрос относно младите хора е това как те оценят начина си на живот – над 70% споменаха колегите. Това поне не го пишете, колеги, защото не смятам, че изобщо е реалистично и някак си звучи смешно, защото една голяма част от младите хора всеки ден, аз го виждам, виждам го и в моя район, всеки ден нашите деца, внуци, младите хора напускат България. Не го пишете, не звучи добре!</seg>
                    <seg xml:id="ParlaMint-BG_2019-09-04.seg495">Второто, за намаляване процента на младежката безработица. Също много силно е казано, че всяка година тя намалява. Да, намалява, но в същото време 54% от всички неработещи и неучещи не са регистрирани в Бюрото по труда, регистрирани са едва 22%. Това ясно показва, че официалният държавен посредник не е ефективен, няма добра връзка между безработните и пазара на труда.</seg>
                    <seg xml:id="ParlaMint-BG_2019-09-04.seg496">Затова, колеги, както казаха и колегите, с тези конкретни тенденции, които противоречат на реалната обстановка за младите хора в това, в което живеят днес, ние не сме съгласни и няма да подкрепим Доклада за младежта за 2018 г. Благодаря Ви.</seg><kinesic type="applause"><desc>(Частични ръкопляскания от „БСП за България“.)</desc></kinesic>
                </u>
                <u ana="#chair" n="128327" who="#HristovEmil" xml:id="ParlaMint-BG_2019-09-04.u56">
                    <seg xml:id="ParlaMint-BG_2019-09-04.seg497">Благодаря Ви, уважаема госпожо Желева.</seg>
                    <seg xml:id="ParlaMint-BG_2019-09-04.seg498">Има ли реплики?</seg>
                    <seg xml:id="ParlaMint-BG_2019-09-04.seg499">Продължаваме с изказванията. Не виждам други изказвания.</seg>
                    <seg xml:id="ParlaMint-BG_2019-09-04.seg500">Изказване? Имате думата.</seg>
                </u>
                <u ana="#regular" n="128328" who="#ZhelyazkovaGalya" xml:id="ParlaMint-BG_2019-09-04.u57">
                    <seg xml:id="ParlaMint-BG_2019-09-04.seg501">Уважаеми господин Председател, уважаеми колеги, уважаеми заместник-министър Павлов! Въпреки че колегите вече са влезли в кампания, не може да се отрече, че Докладът за младежта за 2018 г. е поредният доклад, който носи в себе си положителната тенденция сред младите хора. Идеята на Доклада е именно съпоставка между реализираните дейности от отговорните институции, статистическите данни на Националния статистически институт и Евростат, и ефектът от тях са целевата група, която се проследява посредством социологически анализи. Именно това са всички дейности, които се извършват на местно и на национално ниво.</seg>
                    <seg xml:id="ParlaMint-BG_2019-09-04.seg502">Целта на Доклада е да се покаже и анализира спецификата на тази целева група – специфични проблеми, социално-икономическите реалности, начина на живот на младежите, както и техните нагласи и ценности. Това дава възможност за разграничаване на краткосрочни, средносрочни и дългосрочни политики и решения, които касаят младите хора, и за политиките, които държавата ще предприеме относно младежките въпроси. А младежките политики – това са политики, които целят подпомагане на младежкия сектор и на младите хора, и дават възможност на младите хора да бъдат подпомагани и да бъдат адаптирани по-лесно към обграждащата ги среда.</seg>
                    <seg xml:id="ParlaMint-BG_2019-09-04.seg503">Сигурна съм, че много неща могат да се кажат по темата за младите хора. Никога не е достатъчно времето, когато си говорим за тях и за тяхната реализация в нашата страна, но безспорно младите хора са приоритет за правителството, защото те не са само в областта на спорта, те не са само в областта на образованието, те са във всяка една от заобикалящите среди, а именно правителството цели и работи за това – ситуацията в страната да се подобрява с всеки един изминал ден. Затова се повишават доходите, затова прилежащата инфраструктура се подпомага и с младежка такава.</seg>
                    <seg xml:id="ParlaMint-BG_2019-09-04.seg504">Това, което ни предстои, безспорно е още много работа, за да можем да затвърдим развитието в този сектор, но е важно да отбележим, че повишаването на гражданската активност сред младите хора е също един от основните приоритети на държавата и на държавната политика за младежта.</seg>
                    <seg xml:id="ParlaMint-BG_2019-09-04.seg505">Няма как да не приветствам последната работа на Министерството на младежта и спорта и усилието институцията да бъде неотлъчен партньор на всяка една дейност на младежи в страната. Благодарение на активния диалог, който се осъществява с неправителствения сектор, се реализират многобройни обучения и семинари, целящи да повишат информираността и да подпомогнат сектора. Чрез проектите и програмите на институциите до голяма степен се успява да се изградят компетенции и допълнителни квалификации у младите хора.</seg>
                    <seg xml:id="ParlaMint-BG_2019-09-04.seg506">Всеки един от нас знае, че всъщност най-важните умения за комуникация у младите хора се изграждат точно в такива извънкласни обучения и семинари, които са постоянно подпомагани от Министерството на младежта и спорта чрез различните програми, през които могат да кандидатстват неправителствените организации за млади хора с тях. И включвайки, че образованието е приоритет номер едно за правителството, съм убедена, че и последващите доклади ще носят в себе си положителния смисъл.</seg>
                    <seg xml:id="ParlaMint-BG_2019-09-04.seg507">Основният акцент от статистическите данни, част от тях бяха изказани от колегите, естествено избирателно, но всеки един, който се е запознал с Доклада, знае, че основните акценти са следните: значително подобряване в състоянието на пазара на труда на младите хора; намаляване на младежката безработица до 7,4%, при средно за страната около 4%; понижаване на дела на преждевременно напуснали образователната система, което има връзка с активната реинтеграция в образователния процес. Над една трета от младите хора са на мнение, че могат да се реализират кариерно в населеното място, в което живеят, а процентът за София е още по-висок.</seg>
                    <seg xml:id="ParlaMint-BG_2019-09-04.seg508">Младите хора оценяват положително средата, в която живеят, и наистина искат да работят и да се реализират в населеното място, в което са.</seg>
                    <seg xml:id="ParlaMint-BG_2019-09-04.seg509">И не на последно място, искам да отбележа, че младите хора в България не се различават по нищо от младите хора в Европа и тази възрастова група е изправена пред безброй предизвикателства, свързани с образование, реализация и качество на живот.</seg>
                    <seg xml:id="ParlaMint-BG_2019-09-04.seg510">Групата на младите хора е една от най-динамичните поради бързия преход от една роля в друга – образование, работа, семейство.</seg>
                    <seg xml:id="ParlaMint-BG_2019-09-04.seg511">Движението от малките населени места към големите градове е валидно за цяла Европа и даже не обхваща само младите хора. Свободата на движението е едно от основните права на Европейския съюз и е нормален елемент, който се забелязва не само при нас.</seg>
                    <seg xml:id="ParlaMint-BG_2019-09-04.seg512">Навлизането на информационните и комуникационните технологии, глобализацията, както и промяната в динамиката на живот влияят сериозно върху днешното поколение. Днес младите хора имат повишени изисквания към случващото се около тях и най вече в сферата на сигурността, професионалната реализация и качеството на живот. Затова и усилията на всички нас трябва да залегнат над нуждите на младото поколение, борбата със социалното неравенство и социалното изключване чрез повече създаване на възможности за лично, професионално и социално развитие, което е гаранция за пълноценен живот. Завършвам, отбелязвайки още веднъж, че популизмът и политиката нямат място когато говорим за млади хора.</seg>
                    <seg xml:id="ParlaMint-BG_2019-09-04.seg513">Надявам се, че колегите от БСП се замислят над случващото се и не се поддават на политически натиск, защото, ако мислеха за младите хора, щяха да имат споменаване в тяхната визия, а истината е, че в тяхната визия няма нито един раздел, който да касае младите хора. Защото младите хора имат нужда от сигурност, независимост и шанс на развитие.</seg>
                    <seg xml:id="ParlaMint-BG_2019-09-04.seg514">Подкрепям Доклада за младежта и съм убедена, че заедно можем да продължим да се борим с предизвикателствата, които стоят пред младото поколение. Благодаря Ви.</seg><vocal type="exclamat"><desc>(Възгласи от ГЕРБ: „Браво!“)</desc></vocal>
                </u>
                <u ana="#chair" n="128329" who="#HristovEmil" xml:id="ParlaMint-BG_2019-09-04.u58">
                    <seg xml:id="ParlaMint-BG_2019-09-04.seg515">Благодаря Ви, уважаема госпожо Желязкова.</seg>
                    <seg xml:id="ParlaMint-BG_2019-09-04.seg516">Реплики, господин Гьоков.</seg>
                    <seg xml:id="ParlaMint-BG_2019-09-04.seg517">Втора реплика ли имате, господин Проданов?</seg><vocal type="interruption"><desc>(Шум и реплики.)</desc></vocal>
                </u>
                <u ana="#regular" n="128330" who="#GyokovGeorgi" xml:id="ParlaMint-BG_2019-09-04.u59">
                    <seg xml:id="ParlaMint-BG_2019-09-04.seg518">Благодаря, господин Председател.</seg>
                    <seg xml:id="ParlaMint-BG_2019-09-04.seg519">Уважаеми господин Председател, уважаеми народни представители! Уважаема госпожо Желязкова, приемам Годишния доклад за младежта за 2018 г. почти с такъв ентусиазъм, с какъвто го приемах за 2016-а и 2017 г., но допреди Вашето изказване.</seg>
                    <seg xml:id="ParlaMint-BG_2019-09-04.seg520">Сега, след Вашето изказване, почвам да се замислям, че Вие наистина вярвате в това, което говорите. Ще Ви питам: какви са тези социологически проучвания, социологически анализи? Къде Ви казаха младежите, че живеят много добре в България и затова остават да живеят в България? Че то половината България се изнесе навън! Ние от близо девет милиона, останахме…</seg><vocal type="interruption"><desc>(Реплики от народния представител Маноил Манев.)</desc></vocal>
                    <seg xml:id="ParlaMint-BG_2019-09-04.seg521">Господин Манев, много обичате да се обаждате. Елате и кажете нещо смислено от трибуната. Не викайте!</seg>
                </u>
                <u ana="#chair" n="128331" who="#HristovEmil" xml:id="ParlaMint-BG_2019-09-04.u60">
                    <seg xml:id="ParlaMint-BG_2019-09-04.seg522">Не влизайте в разговор със залата, уважаеми господин Гьоков!</seg>
                </u>
                <u ana="#regular" n="128332" who="#GyokovGeorgi" xml:id="ParlaMint-BG_2019-09-04.u61">
                    <seg xml:id="ParlaMint-BG_2019-09-04.seg523">Може ли да се говори по този начин, без да направите забележка на господин Манев?</seg>
                </u>
                <u ana="#regular" n="128333" who="#ManevManoil" xml:id="ParlaMint-BG_2019-09-04.u62">
                    <seg xml:id="ParlaMint-BG_2019-09-04.seg524">Лично обяснение!</seg>
                </u>
                <u ana="#chair" n="128334" who="#HristovEmil" xml:id="ParlaMint-BG_2019-09-04.u63">
                    <seg xml:id="ParlaMint-BG_2019-09-04.seg525">Ще му направя. Вие не ми давате възможност.</seg>
                </u>
                <u ana="#regular" n="128335" who="#GyokovGeorgi" xml:id="ParlaMint-BG_2019-09-04.u64">
                    <seg xml:id="ParlaMint-BG_2019-09-04.seg526">Е, ще иска и лично обяснение на това отгоре?!</seg>
                </u>
                <u ana="#chair" n="128336" who="#HristovEmil" xml:id="ParlaMint-BG_2019-09-04.u65">
                    <seg xml:id="ParlaMint-BG_2019-09-04.seg527">Продължете.</seg><vocal type="interruption"><desc>(Реплики от народния представител Маноил Манев.)</desc></vocal>
                    <seg xml:id="ParlaMint-BG_2019-09-04.seg528">Седнете на мястото си, уважаеми господин Манев!</seg>
                </u>
                <u ana="#regular" n="128337" who="#ManevManoil" xml:id="ParlaMint-BG_2019-09-04.u66">
                    <seg xml:id="ParlaMint-BG_2019-09-04.seg529">Няма да седна.</seg>
                </u>
                <u ana="#regular" n="128338" who="#GyokovGeorgi" xml:id="ParlaMint-BG_2019-09-04.u67">
                    <seg xml:id="ParlaMint-BG_2019-09-04.seg530">Госпожо Желязкова, съгласен съм, че институциите работят много. Не го отричам. Институциите работят. Органите и институциите, които трябва да изпълняват младежката политика, наистина го правят. Само че има една българска поговорка: „Залудо работи, залудо не стой!“</seg>
                    <seg xml:id="ParlaMint-BG_2019-09-04.seg531">В този доклад не видях резултатите от тази работа. Ако имаше резултати, ние всички щяхме да сме доволни. Българската младеж щеше да бъде доволна и да ходи усмихната по улиците, а пък тя ходи на Терминал 2 и заминава да работи в чужбина.</seg>
                    <seg xml:id="ParlaMint-BG_2019-09-04.seg532">Споменахте 7,4% младежка безработица.</seg>
                    <seg xml:id="ParlaMint-BG_2019-09-04.seg533">Ама Вие сериозно ли говорите това? Не сте ли наясно, че тази безработица сред младите хора е заради това, че ги няма в България? Те заминаха да работят навън. Оценявали положително средата, в която живеят!</seg>
                </u>
                <u ana="#chair" n="128339" who="#HristovEmil" xml:id="ParlaMint-BG_2019-09-04.u68">
                    <seg xml:id="ParlaMint-BG_2019-09-04.seg534">Времето Ви изтече!</seg>
                    <seg xml:id="ParlaMint-BG_2019-09-04.seg535">Благодаря Ви, уважаеми господин Гьоков.</seg>
                </u>
                <u ana="#regular" n="128340" who="#GyokovGeorgi" xml:id="ParlaMint-BG_2019-09-04.u69">
                    <seg xml:id="ParlaMint-BG_2019-09-04.seg536">Може ли да си завърша изречението заради това, че господин Манев ме прекъсва два пъти?</seg>
                </u>
                <u ana="#regular" n="128341" who="#ManevManoil" xml:id="ParlaMint-BG_2019-09-04.u70">
                    <seg xml:id="ParlaMint-BG_2019-09-04.seg537">Аз никого не съм прекъсвал.</seg>
                </u>
                <u ana="#regular" n="128342" who="#GyokovGeorgi" xml:id="ParlaMint-BG_2019-09-04.u71">
                    <seg xml:id="ParlaMint-BG_2019-09-04.seg538">В социологията казвате, че оценявали мястото, в което живеят, и искали да се развиват там. Затова ли в България вече се обезлюдиха селата и са на път да се обезлюдят малките градове?</seg>
                </u>
                <u ana="#chair" n="128343" who="#HristovEmil" xml:id="ParlaMint-BG_2019-09-04.u72">
                    <seg xml:id="ParlaMint-BG_2019-09-04.seg539">И допълнителните секунди изтекоха.</seg>
                </u>
                <u ana="#regular" n="128344" who="#GyokovGeorgi" xml:id="ParlaMint-BG_2019-09-04.u73">
                    <seg xml:id="ParlaMint-BG_2019-09-04.seg540">И последното, което казваме – не сте чели нашата визия, госпожо Желязкова.</seg>
                </u>
                <u ana="#chair" n="128345" who="#HristovEmil" xml:id="ParlaMint-BG_2019-09-04.u74">
                    <seg xml:id="ParlaMint-BG_2019-09-04.seg541">Благодаря Ви.</seg>
                </u>
                <u ana="#regular" n="128346" who="#GyokovGeorgi" xml:id="ParlaMint-BG_2019-09-04.u75">
                    <seg xml:id="ParlaMint-BG_2019-09-04.seg542">Там има пълно развитие на политиките за младежта.</seg>
                </u>
                <u ana="#chair" n="128347" who="#HristovEmil" xml:id="ParlaMint-BG_2019-09-04.u76">
                    <seg xml:id="ParlaMint-BG_2019-09-04.seg543">Завършете мисълта си и ще Ви изключа микрофона.</seg>
                </u>
                <u ana="#regular" n="128348" who="#GyokovGeorgi" xml:id="ParlaMint-BG_2019-09-04.u77">
                    <seg xml:id="ParlaMint-BG_2019-09-04.seg544">И ако дадете на господин Манев…</seg><vocal type="interruption"><desc>(Шум и реплики.)</desc></vocal>
                </u>
                <u ana="#chair" n="128349" who="#HristovEmil" xml:id="ParlaMint-BG_2019-09-04.u78">
                    <seg xml:id="ParlaMint-BG_2019-09-04.seg545">Не ми давайте указание от трибуната, моля!</seg><incident type="action"><desc>(Народният представител Маноил Манев става от мястото си.)</desc></incident>
                    <seg xml:id="ParlaMint-BG_2019-09-04.seg546">Господин Манев, седнете си на мястото!</seg>
                    <seg xml:id="ParlaMint-BG_2019-09-04.seg547">Господин Радостин Танев, заявихте реплика.</seg>
                </u>
                <u ana="#regular" n="128350" who="#TanevRadostin" xml:id="ParlaMint-BG_2019-09-04.u79">
                    <seg xml:id="ParlaMint-BG_2019-09-04.seg548">Уважаеми господин Председател, уважаеми колеги народни представители, уважаеми господин Заместник-министър! Уважаема госпожо Желязкова, мисля, че забравихте да изтъкнете няколко факта, изключително важни, които колегите от ляво много лесно забравят.</seg>
                    <seg xml:id="ParlaMint-BG_2019-09-04.seg549">Първият и основен е това, че явно са забравили срещите си – или просто не са ги правили, с бизнеса и нуждата на бизнеса от млади хора и работа, и начина, по който те търсят младите хора да работят там.</seg>
                    <seg xml:id="ParlaMint-BG_2019-09-04.seg550">Второ, много леко пропускат – казаха един сектор там, IT секторът, вървял. Да де, но този IT сектор прави близо 3% от брутния вътрешен продукт и средната възраст на хората, които работят в него са между 25 и 33 години, колеги. Тези млади хора да ги оставим ли? Какво става с техните средства?</seg>
                    <seg xml:id="ParlaMint-BG_2019-09-04.seg551">Разбирам Ви, младежката структура на ГЕРБ изключително много влияе върху работата Ви. Съжалявам, нашата средна възраст е 25 години, не 35 като при Вас. Моля Ви, напомнете им тези неща, които са от изключителна важност. Благодаря.</seg><kinesic type="applause"><desc>(Ръкопляскания от ГЕРБ.)</desc></kinesic>
                </u>
                <u ana="#chair" n="128351" who="#HristovEmil" xml:id="ParlaMint-BG_2019-09-04.u80">
                    <seg xml:id="ParlaMint-BG_2019-09-04.seg552">Благодаря Ви, уважаеми господин Танев.</seg>
                    <seg xml:id="ParlaMint-BG_2019-09-04.seg553">Трета реплика – господин Михайлов.</seg>
                </u>
                <u ana="#regular" n="128352" who="#MihaylovGeorgi" xml:id="ParlaMint-BG_2019-09-04.u81">
                    <seg xml:id="ParlaMint-BG_2019-09-04.seg554">Уважаеми господин Председателстващ, уважаеми господин Заместник-министър, уважаеми колеги, уважаема госпожо Желязкова! Следвайки препоръките на председателя на нашата парламентарна група, ще се опитам да бъда максимално толерантен към Вас след това, което изслушах от Вашето изказване.</seg>
                    <seg xml:id="ParlaMint-BG_2019-09-04.seg555">Искам да Ви задам обаче няколко въпроса, ако може да отговорите накрая във Вашата дуплика. Имате ли представа колко процента от българските деца са функционално неграмотни? Имате ли представа на кое място стои България по брой на непълнолетни майки? Имате ли представа на кое място стои България по брой на ученици в непълнолетна възраст, които консумират алкохол и наркотици? Ако си отговорите на тези въпроси и на следващия въпрос, че тенденцията за увеличаване на градското население в Европа се смята за дълбоко погрешна, която Вие заявихте, че е нормална, и че Федерална република Германия, която е лидер на Европа, се бори успешно против това, а други държави като Италия се оплакват от тази тенденция и търсят начини да я преодолеят, тогава ще отговорите на много въпроси с този доклад, за които поставя въпрос опозицията.</seg>
                    <seg xml:id="ParlaMint-BG_2019-09-04.seg556">Благодаря Ви, господин Председател.</seg>
                </u>
                <u ana="#chair" n="128353" who="#HristovEmil" xml:id="ParlaMint-BG_2019-09-04.u82">
                    <seg xml:id="ParlaMint-BG_2019-09-04.seg557">Благодаря Ви, уважаеми господин Михайлов.</seg>
                    <seg xml:id="ParlaMint-BG_2019-09-04.seg558">Имате думата за дуплика, уважаема госпожо Желязкова.</seg>
                </u>
                <u ana="#regular" n="128354" who="#ZhelyazkovaGalya" xml:id="ParlaMint-BG_2019-09-04.u83">
                    <seg xml:id="ParlaMint-BG_2019-09-04.seg559">Благодаря Ви, уважаеми господин Председател.</seg>
                    <seg xml:id="ParlaMint-BG_2019-09-04.seg560">Колеги! Господин Михайлов, ние не отричаме, че има още много работа. Затова в моето изказване казах, че има още много работа, която трябва да свършим. Не можем да отречем обаче и че тенденциите се подобряват. Именно за едно от нещата, които казахте – за ученици, които употребяват алкохол и наркотични вещества, Министерството на младежта и спорта създаде специална програма, която е насочена против агресията и за борба с тези неща. Това са стъпките, с които правителството действа. Смятам, че тази програма, откакто съществува, е ефективна и в цялата страна се реализират дейности и проекти, които влияят над младите хора за това те да се откъснат от тази вредна за тях среда.</seg>
                    <seg xml:id="ParlaMint-BG_2019-09-04.seg561">Относно това, което господин Гьоков за пореден път, освен в неговото си изказване, и в репликата към мен каза: „Докладът за младежта изпълнява структурата на Стратегията“.</seg>
                    <seg xml:id="ParlaMint-BG_2019-09-04.seg562">Докладът сам по себе си означава статистически данни и социологически проучвания. Реално това са данните, които са дадени от Националния статистически институт и от едно проучване, което се казва „Установяване на ефекта от политиките за младежта върху младите хора в страната“.</seg>
                    <seg xml:id="ParlaMint-BG_2019-09-04.seg563">Ако ние не вярваме на тези данни, аз не знам как Вие получавате своите реални данни, които всъщност нямат нищо общо с действителността.</seg><vocal type="interruption"><desc>(Шум и реплики.)</desc></vocal>
                    <seg xml:id="ParlaMint-BG_2019-09-04.seg564">Господин Танев, така е, Вие сте прав.</seg>
                </u>
                <u ana="#chair" n="128355" who="#HristovEmil" xml:id="ParlaMint-BG_2019-09-04.u84">
                    <seg xml:id="ParlaMint-BG_2019-09-04.seg565">Времето изтича.</seg>
                </u>
                <u ana="#regular" n="128356" who="#ZhelyazkovaGalya" xml:id="ParlaMint-BG_2019-09-04.u85">
                    <seg xml:id="ParlaMint-BG_2019-09-04.seg566">Много голяма част от колегите от опозицията изпитват, как да кажа, горчивина от това, че ние наистина работим и се стремим във всеки един момент да подпомагаме и да развиваме политики, които касаят младите хора във всяко едно направление от заобикалящата ни среда. Защото, както казахме – да, не е само IT, макар, че IT секторът в момента е един от най-важните сектори в страната, но младежката политика и младите хора са във всеки един сектор в заобикалящата ни среда и във всеки един сектор от икономическото развитие на България. Затова ние работим за повишаване на всеки един сектор. Благодаря Ви.</seg>
                </u>
                <u ana="#chair" n="128357" who="#HristovEmil" xml:id="ParlaMint-BG_2019-09-04.u86">
                    <seg xml:id="ParlaMint-BG_2019-09-04.seg567">Благодаря Ви, уважаема госпожо Желязкова.</seg>
                    <seg xml:id="ParlaMint-BG_2019-09-04.seg568">Лично обяснение? Бяхте споменат поименно. Не разбрах с какво Ви засегна господин Гьоков.</seg>
                    <seg xml:id="ParlaMint-BG_2019-09-04.seg569">Имате думата, уважаеми господин Манев.</seg>
                </u>
                <u ana="#regular" n="128358" who="#ManevManoil" xml:id="ParlaMint-BG_2019-09-04.u87">
                    <seg xml:id="ParlaMint-BG_2019-09-04.seg570">Господин Гьоков, използвам формулата на личното обяснение да Ви се извиня за това, че Ви прекъснах. Извинявам Ви се, защото не е добре да реагираш от място. Ама, като слушаш глупости, как де не реагираш? Когато тук стоят колегата Танев, колежката Желязкова, млади хора, истински млади хора и Вие им обяснявате от какво се нуждаят младите хора, е най-малкото смешно. Затова реагирах.</seg>
                    <seg xml:id="ParlaMint-BG_2019-09-04.seg571">Когато говорите за това, че трябва да почнем да въвеждаме отново изходните визи от България, това е обидно за голямата част от българското население. Всичко, което се случва в България, беше да могат младите хора да ходят и да се връщат когато и където си поискат. Времето на изходните визи мина.</seg>
                    <seg xml:id="ParlaMint-BG_2019-09-04.seg572">Затова си позволих да наруша Правилника и да реагирам от място, за което отново Ви се извинявам.</seg><vocal type="interruption"><desc>(Шум и реплики.)</desc></vocal>
                    <seg xml:id="ParlaMint-BG_2019-09-04.seg573">Само че е смешно това, което правите.</seg>
                </u>
                <u ana="#chair" n="128359" who="#HristovEmil" xml:id="ParlaMint-BG_2019-09-04.u88">
                    <seg xml:id="ParlaMint-BG_2019-09-04.seg574">Благодаря Ви, уважаеми господин Манев.</seg><vocal type="interruption"><desc>(Реплики от народния представител Георги Гьоков.)</desc></vocal>
                    <seg xml:id="ParlaMint-BG_2019-09-04.seg575">С извинението, надявам се, господин Гьоков.</seg>
                    <seg xml:id="ParlaMint-BG_2019-09-04.seg576">Заповядайте, следващо изказване.</seg>
                </u>
                <u ana="#regular" n="128360" who="#AliSevim" xml:id="ParlaMint-BG_2019-09-04.u89">
                    <seg xml:id="ParlaMint-BG_2019-09-04.seg577">Благодаря Ви, господин Председател.</seg>
                    <seg xml:id="ParlaMint-BG_2019-09-04.seg578">Уважаеми господин Председател, уважаеми господин Заместник-министър, уважаеми дами и господа народни представители! Започвам с факти, с които ние от парламентарната група на ДПС започнахме коментара си за Доклада за 2017 г., тоест в посока намаляване на населението. Към 31 декември 2018 г. населението на България е с близо 50 хиляди по-малко в сравнение с 2017 г.</seg>
                    <seg xml:id="ParlaMint-BG_2019-09-04.seg579">Забележете, уважаеми колеги, че в края на 2017 г. населението ни е намаляло с малко над 51 хиляди души, сравнено с 2016 г. Цифрите са аналогични и това са предимно млади хора, които напускат България, за съжаление. При население 7 милиона души, младите хора до 29 години в България са малко над 1 милион души, а тенденцията е повече от тревожна, като населението над 65 години е малко над 21%. Нищо ново, сравнено с Доклада от 2017 г.</seg>
                    <seg xml:id="ParlaMint-BG_2019-09-04.seg580">Прогнозата – броят на младите хора ще намалява, като особено рязко това ще се отрази на възрастовите групи между 15 и               19-годишна възраст, и 20 и 24-годишна възраст.</seg>
                    <seg xml:id="ParlaMint-BG_2019-09-04.seg581">Абсолютно същата констатация беше записана в предходния доклад. Какво се случи за тази една година от доклад до доклад, след като статистическите данни и прогнозите остават същите? Броят на преселилите се от селата в градовете е по-голям, отколкото обратното направление: град – село. „Данните показват, че от младите хора на възраст между 15 и 29-годишна възраст малко над 784 хиляди души живеят в градовете, а малко над 257 хиляди души живеят в селата“ – пише в Доклада за 2018 г.</seg>
                    <seg xml:id="ParlaMint-BG_2019-09-04.seg582">Както е тръгнало, уважаеми колеги, в следващия доклад за 2019 г. последната цифра ще падне под 200 хиляди души млади хора в селата, като 70% от всички анкетирани млади хора не са женени, не са омъжени. Логично е, защото при съзнание за несигурност и недоверие в обществената среда кариерната реализация добива често пъти приоритет пред брачната. Затова да не се чудим защо броят на новородените пада. Младите се страхуват да създават семейство и деца, за бъдещето на които не могат да осигурят сигурност, средства и условия.</seg>
                    <seg xml:id="ParlaMint-BG_2019-09-04.seg583">Още една много тревожна констатация, която плаши.</seg>
                    <seg xml:id="ParlaMint-BG_2019-09-04.seg584">Една четвърт от младите хора посочват, че средствата им за пълноценно хранене са по-скоро недостатъчни. За каква стратегия говорим? За какви иновации и стратегически цели говорим, щом една четвърт от младите хора в България нямат достатъчно пари за пълноценно хранене?</seg>
                    <seg xml:id="ParlaMint-BG_2019-09-04.seg585">По отношение на нагласите на младите хора за работа в чужбина.</seg>
                    <seg xml:id="ParlaMint-BG_2019-09-04.seg586">Да, Докладът посочва, че високо образованите предпочитат да останат в България. Към чужбина се насочват млади хора със средно и по-ниско образование, но без значение какво е тяхното образование, голяма част от младите хора заминават в чужбина. Истината е една и е простичка – за това, че работа в населените места няма или ако има, тя е предимно земеделска, тежка и недоходна.</seg>
                    <seg xml:id="ParlaMint-BG_2019-09-04.seg587">Изводът според нас, от парламентарната група на ДПС, е, че хората в селата не виждат перспектива, затова и напускат селата, както видяхме от статистическите данни по-горе.</seg>
                    <seg xml:id="ParlaMint-BG_2019-09-04.seg588">За поредна година Докладът констатира – по отношение на населеното място, живеещите в столицата и областните градове виждат по-добри шансове за добра заплата за сметка на живеещите в малките населени места.</seg>
                    <seg xml:id="ParlaMint-BG_2019-09-04.seg589">И, да – констатацията е вярна, но до тук. Истината е, че ни е нужна реалистична и действаща стратегия за младежта в малките населени места, в която освен констатации да има план за действие, иначе селата все така ще обезлюдяват откъм млади хора.</seg>
                    <seg xml:id="ParlaMint-BG_2019-09-04.seg590">53% от младите хора не работят по специалността си, се казва в Доклада за 2018 г., което означава, че нещо куца в нашата образователна система и връзката й с реалния свят. Много се говори и се пише за това и се оказва, че огромна част от младежите ни са се сдобили със специалност, която не се търси на пазара на труда.</seg>
                    <seg xml:id="ParlaMint-BG_2019-09-04.seg591">Уважаеми колеги, радващ е фактът, че безработицата в България през 2018 г. регистрира устойчива тенденция на спад, след като показателят намалява от 3,7% през първото тримесечие до 4,7% в края на четвъртото тримесечие. Данните за младежка безработица също показват, че при хора между 15 и 29-годишна възраст има понижение до 7,4%. В същото време неработещите и неучещите след средно образование са близо една трета. Тук трябва да си зададем въпроса как ги мотивира държавата и ефективна ли е така широко прокламираната програма за неработещи и неучещи младежи до 29-годишна възраст, какви са резултатите от прилагането ѝ и за какво се харчат средства.</seg>
                    <seg xml:id="ParlaMint-BG_2019-09-04.seg592">Извинявайте, колеги, но смешно звучи констатацията в Доклада „положителна тенденция“, след като можем да отчетем, че 45% от тези хора в момента на проучването си търсят работа, но не могат да намерят такава. И следва изводът от Доклада, до който всеки сам стига: това проучване ясно сочи, че държавата, като официален посредник между безработните и пазара на труда, се оказва не толкова ефективен инструмент. Ние от парламентарната група на ДПС казваме, че този инструмент, за съжаление, не е ефективен.</seg>
                    <seg xml:id="ParlaMint-BG_2019-09-04.seg593">Като цяло считаме, че констатациите в Доклада за 2018 г. са точни, но, за съжаление, констатираните факти са от години, а тенденцията не се променя. Това отново и отново рефлектира върху демографския проблем, бягството на младите хора в чужбина заради ниските доходи, както и задълбочаване на проблемите, най-вече в малките населени места. Благодаря за вниманието.</seg>
                </u>
                <u ana="#chair" n="128361" who="#HristovEmil" xml:id="ParlaMint-BG_2019-09-04.u90">
                    <seg xml:id="ParlaMint-BG_2019-09-04.seg594">Благодаря Ви, уважаеми господин Али.</seg>
                    <seg xml:id="ParlaMint-BG_2019-09-04.seg595">Има ли реплики? Не виждам.</seg>
                    <seg xml:id="ParlaMint-BG_2019-09-04.seg596">Изказвания?</seg>
                    <seg xml:id="ParlaMint-BG_2019-09-04.seg597">Господин Ченчев, имате думата.</seg>
                </u>
                <u ana="#regular" n="128362" who="#ChenchevIvan" xml:id="ParlaMint-BG_2019-09-04.u91">
                    <seg xml:id="ParlaMint-BG_2019-09-04.seg598">Благодаря, уважаеми господин Председател.</seg>
                    <seg xml:id="ParlaMint-BG_2019-09-04.seg599">Господин Председател, моля за удължаване на времето на нашата парламентарна група.</seg>
                    <seg xml:id="ParlaMint-BG_2019-09-04.seg600">Дискусията, която се породи, беше доста полезна, поне според нас, и в постоянната парламентарна Комисия по въпросите на децата, младежта и спорта. Аз считам, че от нея имаше полза, защото се казаха много верни неща. Господин заместник-министърът, който седи в залата, беше тогава. Даже си спомням, че беше склонен да се съгласи с някои от констатациите и дори си мисля, че се съгласи.</seg>
                    <seg xml:id="ParlaMint-BG_2019-09-04.seg601">Дискусията за малките населени места беше основен въпрос тогава, тъй като ние гледахме именно тази положителна тенденция, която се отчита в Доклада, и смятаме, че това е един оксиморон. В този доклад си е казано много ясно и точно, и то в проценти, какво всъщност е фактическото състояние на българската младеж в България.</seg>
                    <seg xml:id="ParlaMint-BG_2019-09-04.seg602">Ние имаме право да говорим за българската младеж. Няма да споменавам име, но тук от трибуната беше казано, че нямаме право, но ние всъщност имаме, защото ние бяхме хората, които в продължение на две години пет пъти в пленарната зала внасяме Законопроект за младежта, който е отхвърлен дори за разглеждане – спомняте си много добре, от пленарната зала или по-скоро от управляващите, така че имаме правото да говорим, защото сме изготвили цял закон и държим на него.</seg>
                    <seg xml:id="ParlaMint-BG_2019-09-04.seg603">Той обаче не е предмет на нашата дискусия сега. В проценти това, което пише в Доклада, е много важно, колеги, вижте го. Например: „Вие лично смятате или не смятате, че във Вашето населено място можете, цитирам Ви доклада, да получите добро образование?“ – 37% казват, че не смятат. Ето Ви данни от едно социологическо проучване, което е направено на базата на въпроси към 2500 млади хора – 37% казват, че не смятат, че могат да го получат.</seg>
                    <seg xml:id="ParlaMint-BG_2019-09-04.seg604">„Кое от следните неща се отнася или не се отнася за Вас и Вашия начин на живот: спортувам активно“ – 67% не спортуват активно. Ето, пак от Доклада. Такъв процент е катастрофа. Мисля, че ще се съгласите, пише си го в Доклада.</seg>
                    <seg xml:id="ParlaMint-BG_2019-09-04.seg605">Друг въпрос: „Вие лично имате или нямате някакъв документ за професионална квалификация или документ, придобит от неформално обучение?“ Дори от неформално обучение, колеги.</seg>
                    <seg xml:id="ParlaMint-BG_2019-09-04.seg606">Отговор: „Нямам такива документи“ – 64%. Не е притеснително, това също говори за една катастрофа в този сектор.</seg>
                    <seg xml:id="ParlaMint-BG_2019-09-04.seg607">Друго: „Как обикновено или най-често прекарвате свободното си време?“ „Излизам с приятели“ – 86%. Това говори тук за среда – средата, в която се намират тези младежи, 86% стоят в своята среда, но „Ходя на театър или на кино“ – едва 16%.</seg>
                    <seg xml:id="ParlaMint-BG_2019-09-04.seg608">Тук отварям една скоба и казвам, че се опитахме, и то ведно с браншови организации в сектора, спомняте си, да лансираме един културен чек, който беше достъп до културата за младите хора. Виждате, че едва 16% са казали, че ходят на театър или кино. Това също ми звучи като катастрофа.</seg>
                    <seg xml:id="ParlaMint-BG_2019-09-04.seg609">„Вие лично какъв език владеете?“ Тези 2500 млади хора са отговорили, че владеят в различна степен различни езици, но няма отговор, който да гласи, че не говорят нито един език и какъв е процентът. То няма и такъв въпрос. Въпросът не е поставен. Много ми е интересно какъв ще е техният отговор и какъв ще е процентът.</seg>
                    <seg xml:id="ParlaMint-BG_2019-09-04.seg610">Мой колега тук каза и за алкохола, и за наркотиците, има и такава таблица. Тя е много интересна.</seg>
                    <seg xml:id="ParlaMint-BG_2019-09-04.seg611">„Кое от следните неща се отнася или не се отнася за вас и вашия начин на живот?“ И тук освен „спортувам активно“, което вече прочетох, „Пия твърд алкохол“ – 42%! Ето ги процентите, за които преди малко мой колега пита. Има го в Доклада и по реакцията на пленарната зала виждам, че всички сте съгласни, че този процент е много, много висок.</seg>
                    <seg xml:id="ParlaMint-BG_2019-09-04.seg612">Да не говорим тук за наркотиците, защото едва ли някой ще си признае в социологическо проучване, но има и такива – и леките наркотици, и твърдите наркотици, и твърдия алкохол. Цигари пушат 48%, това е отговорът.</seg>
                    <seg xml:id="ParlaMint-BG_2019-09-04.seg613">Много тревожни данни, които няма как да не ни притесняват!</seg>
                    <seg xml:id="ParlaMint-BG_2019-09-04.seg614">Тъй като в тази таблица имаше „Достъп до спорт“, дали спортуват активно младите хора – както стана ясно, не спортуват.</seg>
                    <seg xml:id="ParlaMint-BG_2019-09-04.seg615">Да не говорим за крайно тревожната и дори катастрофалната тенденция по отношение на това, че всяко българско дете е болно или склонно към затлъстяване. И това са реалните статистически данни. Тук тези данни не идват от базата на социологическо проучване. Младите хора в България нямат безплатен достъп до спорт или ако имат, е твърде малък. Нямат такъв! И го казахме и в Комисията.</seg>
                    <seg xml:id="ParlaMint-BG_2019-09-04.seg616">Знаете, много от общинските спортни обекти са дадени на концесия. Концесионерът в удобните часове за спорт естествено, че ги дава срещу наем.</seg>
                    <seg xml:id="ParlaMint-BG_2019-09-04.seg617">Аз съжалявам, че не съм снимал, за да Ви покажа тук, но съм го виждал с очите си – за неудобните часове, да кажем, от 23,00 ч. вечерта нататък. Окачена е една табелка на спортното съоръжение и пише, че след 23,00 ч. децата могат да спортуват. Е, кое дете ще спортува по това време вечерта и кои са тези родители, които ще го пуснат?</seg>
                    <seg xml:id="ParlaMint-BG_2019-09-04.seg618">Ето това е тема, по която си заслужава да дебатираме, да вземем сериозни мерки, предложени от всички парламентарно представени сили, да решим този въпрос, защото това са нашите деца, децата на България!</seg>
                    <seg xml:id="ParlaMint-BG_2019-09-04.seg619">И тук изразяваме загриженост. Тук няма никакъв популизъм, защото считам, че по въпроса се работи в постоянната парламентарна Комисия по въпросите за децата, младежта и спорта. Благодарен съм за това, че всички се отнасят много сериозно към своите отговорности в тази комисия.</seg>
                    <seg xml:id="ParlaMint-BG_2019-09-04.seg620">Призовавам Ви съвсем отговорно да седнем заедно и да помислим за разработването на една програма, която да следват българските младежи. Благодаря Ви за вниманието.</seg>
                </u>
                <u ana="#chair" n="128363" who="#HristovEmil" xml:id="ParlaMint-BG_2019-09-04.u92">
                    <seg xml:id="ParlaMint-BG_2019-09-04.seg621">Благодаря Ви, уважаеми господин Ченчев.</seg>
                    <seg xml:id="ParlaMint-BG_2019-09-04.seg622">Има ли реплики? Не виждам.</seg>
                    <seg xml:id="ParlaMint-BG_2019-09-04.seg623">Други изказвания? Не виждам желаещи.</seg>
                    <seg xml:id="ParlaMint-BG_2019-09-04.seg624">Закривам разискванията.</seg>
                    <seg xml:id="ParlaMint-BG_2019-09-04.seg625">Ще Ви представя Проекта за</seg>
                    <seg xml:id="ParlaMint-BG_2019-09-04.seg626">„РЕШЕНИЕ</seg>
                    <seg xml:id="ParlaMint-BG_2019-09-04.seg627">за одобряване на Годишен доклад за младежта за 2018 г.</seg>
                    <seg xml:id="ParlaMint-BG_2019-09-04.seg628">Народното събрание на основание чл. 86, ал. 1 от Конституцията на Република България във връзка с чл. 5, ал. 1 от Закона за младежта</seg>
                    <seg xml:id="ParlaMint-BG_2019-09-04.seg629">РЕШИ:</seg>
                    <seg xml:id="ParlaMint-BG_2019-09-04.seg630">Одобрява Годишния доклад за младежта за 2018 г.“</seg>
                    <seg xml:id="ParlaMint-BG_2019-09-04.seg631">Моля, гласувайте.</seg>
                    <seg xml:id="ParlaMint-BG_2019-09-04.seg632">Гласували 128 народни представители: за 93, против 32, въздържали се 3.</seg>
                    <seg xml:id="ParlaMint-BG_2019-09-04.seg633">Предложението за решение е прието.</seg>
                    <seg xml:id="ParlaMint-BG_2019-09-04.seg634">Ще Ви запозная със съобщението за парламентарен контрол за 5 септември 2019 г., четвъртък, от 11,00 ч.</seg>
                    <seg xml:id="ParlaMint-BG_2019-09-04.seg635">Заместник министър-председателят по правосъдната реформа и министър на външните работи Екатерина Захариева ще отговори на едно питане от народния представител Антон Кутев.</seg>
                    <seg xml:id="ParlaMint-BG_2019-09-04.seg636">Министърът на труда и социалната политика Бисер Петков ще отговори на един въпрос от народния представител Иван Валентинов Иванов.</seg>
                    <seg xml:id="ParlaMint-BG_2019-09-04.seg637">Министърът на земеделието, храните и горите Десислава Танева ще отговори на един въпрос от народния представител Васил Антонов и на едно питане от народния представител Кристиан Вигенин.</seg>
                    <seg xml:id="ParlaMint-BG_2019-09-04.seg638">Министърът на икономиката Емил Караниколов ще отговори на един въпрос от народния представител Никола Динков.</seg>
                    <seg xml:id="ParlaMint-BG_2019-09-04.seg639">Поради отсъствие на народните представители по уважителни причини се отлагат отговорите на един въпрос от народния представител Виолета Желева към министъра на труда и социалната политика Бисер Петков, един въпрос от народния представител Теодора Халачева към министъра на образованието и науката Красимир Вълчев.</seg>
                    <seg xml:id="ParlaMint-BG_2019-09-04.seg640">Поради ползване на годишен отпуск в заседанието за парламентарен контрол няма да участват министърът на културата Боил Банов и министърът на регионалното развитие и благоустройството Петя Аврамова.</seg>
                    <seg xml:id="ParlaMint-BG_2019-09-04.seg641">В парламентарния контрол поради служебна ангажираност и участие в планирани мероприятия няма да участва заместник министър-председателят и министър на отбраната Красимир Каракачанов.</seg>
                    <seg xml:id="ParlaMint-BG_2019-09-04.seg642">Поради предварително планирана командировка извън страната в заседанието за парламентарен контрол няма да участва заместник министър-председателят Томислав Дончев.</seg>
                    <seg xml:id="ParlaMint-BG_2019-09-04.seg643">Закривам заседанието.</seg><kinesic type="ringing"><desc>(Звъни.)</desc></kinesic>
                </u>
            </div>
        </body>
    </text>
</TEI>