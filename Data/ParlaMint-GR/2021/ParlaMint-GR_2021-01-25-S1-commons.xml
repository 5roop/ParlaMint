<?xml version="1.0" encoding="UTF-8" standalone="yes"?>
<TEI xmlns="http://www.tei-c.org/ns/1.0" xml:id="ParlaMint-GR_2021-01-25-S1-commons" xml:lang="el" ana="#parla.sitting #covid">
    <teiHeader>
        <fileDesc>
            <titleStmt>
                <title type="main" xml:lang="el">Ελληνικό κοινοβουλευτικό σώμα κειμένου ParlaMint-GR, συνεδρίαση ΞΗ [ParlaMint]</title>
                <title type="main" xml:lang="en">Greek parliamentary corpus ParlaMint-GR, session 68 [ParlaMint]</title>
                <title type="sub" xml:lang="el">Πρακτικά της ολομέλειας του ελληνικού κοινοβουλίου, κοινοβουλευτική περίοδος ΙΗ, σύνοδος Β', συνεδρίαση ΞΗ, 2021-01-25</title>
                <title type="sub" xml:lang="en">Minutes of the assembly of the greek parliament, Term 18, session 2, sitting 68, 2021-01-25</title>
                <meeting n="ΙΗ" corresp="#PoGR" ana="#parla.unicameral #parla.term #PoGR.ΙΗ"/>
                <respStmt>
                    <persName>Δημήτρης Γκούμας</persName>
                    <persName>Βασίλης Παπαβασιλείου</persName>
                    <persName>Προκόπης Προκοπίδης</persName>
                    <resp xml:lang="el">TEI κωδικοποίηση</resp>
                    <resp xml:lang="en">TEI corpus encoding</resp>
                </respStmt>
                <respStmt>
                    <persName>Μαρία Γαβριηλίδου</persName>
                    <persName>Στέλιος Πιπερίδης</persName>
                    <resp xml:lang="el">Επιστημονικός υπεύθυνος</resp>
                    <resp xml:lang="en">Scientific supervisor</resp>
                </respStmt>
                <funder>
                    <orgName xml:lang="el">Γλωσσική ερευνητική υποδομή CLARIN</orgName>
                    <orgName xml:lang="en">The CLARIN research infrastructure</orgName>
                </funder>
            </titleStmt>
            <editionStmt>
                <edition>2.1</edition>
            </editionStmt>
            <extent>
                <measure xml:lang="el" unit="speeches" quantity="153">153 ομιλίες</measure>
                <measure xml:lang="en" unit="speeches" quantity="153">153 speeches</measure>
                <measure xml:lang="el" unit="words" quantity="36990">36990 λέξεις</measure>
                <measure xml:lang="en" unit="words" quantity="36990">36990 words</measure>
            </extent>
            <publicationStmt>
                <publisher>
                    <orgName xml:lang="el">Γλωσσική ερευνητική υποδομή CLARIN</orgName>
                    <orgName xml:lang="en">The CLARIN research infrastructure</orgName>
                    <ref target="https://www.clarin.eu/">www.clarin.eu</ref>
                </publisher>
                <idno subtype="handle" type="URI">http://hdl.handle.net/11356/1432</idno>
                <availability status="free">
                    <licence>http://creativecommons.org/licenses/by/4.0/</licence>
                    <p>
                        This work is licensed under the 
                        <ref target="http://creativecommons.org/licenses/by/4.0/">Creative Commons Attribution 4.0 International License</ref>
                        .
                    </p>
                    <p>
                        Το παρόν έργο διέπεται από την άδεια 
                        <ref target="http://creativecommons.org/licenses/by/4.0/">Creative Commons Attribution 4.0 International License</ref>
                        .
                    </p>
                </availability>
                <date when="2022-03-28">2022-03-28</date>
            </publicationStmt>
            <sourceDesc>
                <bibl>
                    <title type="main" xml:lang="en">Minutes of the assembly of the greek parliament, 2021-01-25</title>
                    <title type="main" xml:lang="el">Πρακτικά της ολομέλειας του ελληνικού κοινοβουλίου, 2021-01-25</title>
                    <idno type="URI">https://www.hellenicparliament.gr/Praktika/Synedriaseis-Olomeleias</idno>
                    <date when="2021-01-25"/>
                </bibl>
            </sourceDesc>
        </fileDesc>
        <encodingDesc>
            <projectDesc>
                <p xml:lang="en">
                    <ref target="https://www.clarin.eu/content/parlamint">ParlaMint</ref>
                </p>
                <p xml:lang="el">
                    <ref target="https://www.clarin.eu/content/parlamint">ParlaMint</ref>
                </p>
            </projectDesc>
            <tagsDecl>
                <namespace name="http://www.tei-c.org/ns/1.0">
                    <tagUsage gi="text" occurs="1"/>
                    <tagUsage gi="body" occurs="1"/>
                    <tagUsage gi="div" occurs="1"/>
                    <tagUsage gi="u" occurs="153"/>
                    <tagUsage gi="seg" occurs="844"/>
                    <tagUsage gi="desc" occurs="1"/>
                    <tagUsage gi="vocal" occurs="1"/>
                </namespace>
            </tagsDecl>
        </encodingDesc>
        <profileDesc>
            <settingDesc>
                <setting>
                    <name type="city">ΑΘΗΝΑ</name>
                    <name type="country" key="GR">ΕΛΛΑΔΑ</name>
                    <date when="2021-01-25" ana="#parla.sitting">2021-01-25</date>
                </setting>
            </settingDesc>
        </profileDesc>
    </teiHeader>
    <text ana="#covid">
        <body>
            <div type="debateSection">
                <u xml:id="ParlaMint-GR_2021-01-25-S1-commons.u1" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg1">Κυρίες και κύριοι συνάδελφοι, αρχίζει η συνεδρίαση.</seg>
                    <seg xml:id="ParlaMint-GR_2021-01-25-S1-commons.seg2">Κυρίες και κύριοι συνάδελφοι, εισερχόμαστε στη συζήτηση των ΕΠΙΚΑΙΡΩΝ ΕΡΩΤΗΣΕΩΝ</seg>
                    <seg xml:id="ParlaMint-GR_2021-01-25-S1-commons.seg3">Κυρίες και κύριοι συνάδελφοι, έχω την τιμή να ανακοινώσω στο Σώμα ότι με έγγραφό του ο Γενικός Γραμματέας Νομικών και Κοινοβουλευτικών Θεμάτων ενημερώνει το Σώμα τα εξής:</seg>
                    <seg xml:id="ParlaMint-GR_2021-01-25-S1-commons.seg4">«Με την παρούσα σάς ενημερώνουμε σχετικά με τη συζήτηση των επικαίρων ερωτήσεων, στο πλαίσιο του κοινοβουλευτικού ελέγχου, ότι τη Δευτέρα 25 Ιανουαρίου 2021 οι επίκαιρες ερωτήσεις που θα συζητηθούν είναι οι εξής:</seg>
                    <seg xml:id="ParlaMint-GR_2021-01-25-S1-commons.seg5">Οι με αριθμό 295/15-1-2021, 297/15-1-2021, 317/18-1-2021, 321/18-1-2021 επίκαιρες ερωτήσεις και η με αριθμό 1580/10-11-2020 ερώτηση, κατ' άρθρο 130 παράγραφος 5 του Κανονισμού της Βουλής, θα απαντηθούν από τον Αναπληρωτή Υπουργό Υγείας κ. Βασίλειο Κοντοζαμάνη.</seg>
                    <seg xml:id="ParlaMint-GR_2021-01-25-S1-commons.seg6">Η με αριθμό 315/18-1-2021 επίκαιρη ερώτηση θα απαντηθεί από τον Υφυπουργό Προστασίας του Πολίτη κ. Νικόλαο Χαρδαλιά.</seg>
                    <seg xml:id="ParlaMint-GR_2021-01-25-S1-commons.seg7">Η με αριθμό 302/18-1-2021 επίκαιρη ερώτηση και οι με αριθμό 2576/11-12-2020 και 2822/416/18-12-2020 ερωτήσεις, κατ' άρθρο 130 παράγραφος 5 του Κανονισμού της Βουλής, θα απαντηθούν από τον Υφυπουργό Εργασίας και Κοινωνικών Υποθέσεων κ. Παναγιώτη Τσακλόγλου.</seg>
                    <seg xml:id="ParlaMint-GR_2021-01-25-S1-commons.seg8">Η με αριθμό 298/15-1-2021 επίκαιρη ερώτηση θα απαντηθεί από την Υφυπουργό Εργασίας και Κοινωνικών Υποθέσεων κ. Μαρία Συρεγγέλα.</seg>
                    <seg xml:id="ParlaMint-GR_2021-01-25-S1-commons.seg9">Οι με αριθμό 308/18-1-2021 και 309/18-1-2021 επίκαιρες ερωτήσεις θα απαντηθούν από τον Υφυπουργό Περιβάλλοντος και Ενέργειας κ. Νικόλαο Ταγαρά.</seg>
                    <seg xml:id="ParlaMint-GR_2021-01-25-S1-commons.seg10">Οι με αριθμό 304/18-1-2021, 305/18-1-2021, 306/18-1-2021 και 310/18-1-2021 επίκαιρες ερωτήσεις θα απαντηθούν από τον Υφυπουργό Περιβάλλοντος και Ενέργειας κ. Γεώργιο Αμυρά.</seg>
                    <seg xml:id="ParlaMint-GR_2021-01-25-S1-commons.seg11">Η με αριθμό 311/18-1-2021 επίκαιρη ερώτηση θα απαντηθεί από τον Υφυπουργό Ψηφιακής Διακυβέρνησης κ. Γεώργιο Στύλιο».</seg>
                    <seg xml:id="ParlaMint-GR_2021-01-25-S1-commons.seg12">Πρώτα θα συζητηθεί η με αριθμό 1580/10-11-2020 ερώτηση του Α΄ Αντιπροέδρου της Βουλής και Βουλευτή Α΄ Αθηνών της Νέας Δημοκρατίας κ. Νικήτα Κακλαμάνη προς τον Υπουργό Υγείας, με θέμα: «Καθυστέρηση πληρωμής εφημεριών προσωπικού του Εθνικού Κέντρου Επιχειρήσεων Υγείας (ΕΚΕΠΥ)».</seg>
                    <seg xml:id="ParlaMint-GR_2021-01-25-S1-commons.seg13">Κύριε Βουλευτά, έχετε τον λόγο για δύο λεπτά.</seg>
                </u>
                <u xml:id="ParlaMint-GR_2021-01-25-S1-commons.u2" ana="#regular" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-25-S1-commons.seg14">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg15">Κύριε Υπουργέ, αναγκάζομαι να κάνω επίκαιρη τη συγκεκριμένη ερώτηση, διότι δύο φορές την είχα καταθέσει εγγράφως και δεν είχα λάβει απάντηση. Είμαι σίγουρος - στο βαθμό που μπορώ να σας γνωρίζω - ότι σήμερα θα δώσετε λύση.</seg>
                    <seg xml:id="ParlaMint-GR_2021-01-25-S1-commons.seg16">Το πρώην ΚΕΕΛΠΝΟ, νυν Εθνικός Οργανισμός Δημόσιας Υγείας, μέχρι την ψήφιση του ν.4486/2017 απέδιδε τις εφημερίες των απασχολουμένων στο Εθνικό Κέντρο Επιχειρήσεων Υγείας, στο ΕΚΕΠΥ, σε εφαρμογή σχετικής υπουργικής απόφασης, ήδη από τον Σεπτέμβριο του 2007. Συγκεκριμένα, οι εφημερίες των απασχολουμένων στο ΕΚΕΠΥ αποδίδονταν πάντοτε κατόπιν ενυπόγραφης υποβολής καταστάσεων στο ΚΕΕΛΠΝΟ από τον Διοικητή του ΕΚΕΠΥ, διά των οποίων καταστάσεων πιστοποιούνταν οι ακριβείς ανθρωποώρες απασχόλησης του προσωπικού.</seg>
                    <seg xml:id="ParlaMint-GR_2021-01-25-S1-commons.seg17">Ωστόσο, αν και έχουν τηρηθεί όλες οι προβλεπόμενες διαδικασίες, εντούτοις οι αποζημιώσεις των απασχολουμένων στο ΕΚΕΠΥ για το διάστημα από τον Οκτώβριο του 2014 έως τον Αύγουστο του 2015 καταβλήθηκαν μόνο σε ποσοστό 20% της συνολικής εκκρεμούς οφειλής τον Δεκέμβριο του 2015.</seg>
                    <seg xml:id="ParlaMint-GR_2021-01-25-S1-commons.seg18">Για την κάλυψη εφημεριών, τα συνολικά οφειλόμενα τα ποσά ήταν 623.000 ευρώ.</seg>
                    <seg xml:id="ParlaMint-GR_2021-01-25-S1-commons.seg19">Μέχρι σήμερα, έχει αποδοθεί στους δικαιούχους ένα μέρος του ποσού ύψους 124.000 ευρώ και το ανεξόφλητο ανέρχεται περίπου σε 498.000. Επιπλέον, παραμένει σε εκκρεμότητα η καταβολή των εφημεριών Ιουλίου 2017 ποσού 43.000 ευρώ. Επομένως, η συνολική οφειλή στους ιατρούς και λοιπό προσωπικό του ΕΚΕΠΥ ανέρχεται περίπου σε μισό εκατομμύριο, δηλαδή 542.000 ευρώ.</seg>
                    <seg xml:id="ParlaMint-GR_2021-01-25-S1-commons.seg20">Το παραπάνω ποσό, όπως γνωρίζετε, αφορά αμοιβές προσωπικού για υπερωρίες, που καταβάλλονταν τακτικά από το ΚΕΕΛΠΝΟ, κατόπιν επιχορήγησής του από τον τακτικό προϋπολογισμό του Υπουργείου Υγείας. Μετά την ψήφιση του νόμου του 2017, οι αμοιβές της υπερωριακής απασχόλησης καταβάλλονταν από τον προϋπολογισμό του Υπουργείου Υγείας. Ωστόσο, με την ψήφιση του ν.4633/2019, με τον οποίο το ΕΚΕΠΥ λειτουργεί στο ΕΚΑΒ, οι ιατροί κλάδου ΕΣΥ για την απασχόλησή τους αμείβονται πλέον από τον προϋπολογισμό του ΕΚΑΒ.</seg>
                    <seg xml:id="ParlaMint-GR_2021-01-25-S1-commons.seg21">Παρά τις λεκτικές διαβεβαιώσεις της προηγούμενης πολιτικής ηγεσίας και ένα χαρτί το οποίο το έχω, αλλά δεν χρειάζεται να το καταθέσω στα Πρακτικά, με υπογραφή του κ. Ξανθού και του κ. Πολάκη - μόνο έλεγαν και κατέθεταν χαρτιά, αλλά δεν έλυναν το πρόβλημα - . συνεχίζει επί αρκετά χρόνια να υπάρχει αυτή η εκκρεμότητα.</seg>
                    <seg xml:id="ParlaMint-GR_2021-01-25-S1-commons.seg22">Θέλω, λοιπόν, να σας ρωτήσω πώς προτίθεστε να αντιμετωπίσετε ένα πραγματικά υπαρκτό πρόβλημα το οποίο υπάρχει.</seg>
                </u>
                <u xml:id="ParlaMint-GR_2021-01-25-S1-commons.u3" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg23">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg24">Ελάτε, κύριε Υπουργέ.</seg>
                </u>
                <u xml:id="ParlaMint-GR_2021-01-25-S1-commons.u4" ana="#regular" who="#ΒΑΣΙΛΕΙΟΣ_ΚΟΝΤΟΖΑΜΑΝΗΣ">
                    <seg xml:id="ParlaMint-GR_2021-01-25-S1-commons.seg25">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg26">Κύριε Κακλαμάνη, θα είμαι πολύ σύντομος και σαφής στην απάντηση της ερώτησής σας. Ευχαριστώ για την ερώτηση.</seg>
                    <seg xml:id="ParlaMint-GR_2021-01-25-S1-commons.seg27">Αναγνωρίζουμε τη δαπάνη. Είναι σε διαδικασία διευθέτησης το όλο ζήτημα. Έχει πράγματι καταβληθεί ένα μέρος της οφειλής αυτής, το 20%, εκκρεμεί το υπόλοιπο 80%. Είμαστε σε διαδικασία με τις αρμόδιες υπηρεσίες του Υπουργείου, προκειμένου να δώσουμε οριστική λύση στο ζήτημα.</seg>
                    <seg xml:id="ParlaMint-GR_2021-01-25-S1-commons.seg28">Ευχαριστώ πολύ, κυρία Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u5" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg29">Ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg30">Κύριε Πρόεδρε, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u6" ana="#regular" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-25-S1-commons.seg31">Παρ' ότι η λακωνική απάντηση, εξ εμπειρίας, μου λέει ότι πράγματι ένα θέμα, όταν απαντά ο Υπουργός λακωνικά, βρίσκεται σε τροχοδρόμηση λύσης και ένας δεύτερος λόγος είναι ότι γνωρίζοντας τον χαρακτήρα σας, εκτιμώ ότι πράγματι έχετε αποφασίσει να δώσετε λύση, η λύση είναι πολιτική, κύριε Υπουργέ. Δεν είναι διαδικαστική, ούτε αριθμητική, γιατί μόνος σας είπατε ότι αναγνωρίζετε τη δαπάνη των οφειλόμενων.</seg>
                    <seg xml:id="ParlaMint-GR_2021-01-25-S1-commons.seg32">Θα ήθελα μόνο, εάν είναι δυνατόν, να είστε λίγο πιο συγκεκριμένος χρονοδιαγραμματικά δηλαδή, πότε προτίθεστε χρονικά να δοθεί αυτή η λύση. Γιατί, αν κατάλαβα, υπαινιχθήκατε ότι ενδεχομένως να χρειάζεται κάποιου είδους νομοθετική ρύθμιση, για να μπορέσει να τρέξει η επίλυση αυτού του προβλήματος.</seg>
                    <seg xml:id="ParlaMint-GR_2021-01-25-S1-commons.seg33">Με αυτά τα λόγια και εν αναμονή της διευθέτησης, που πιστεύω ότι θα γίνει, γιατί δεν ήταν μια αδικία που έπρεπε να αποκατασταθεί, θέλω να σας ευχαριστήσω για την απάντησή σας και απλά θέλω λίγο το χρονοδιάγραμμα ή τον τρόπο διαδικασίας.</seg>
                </u>
                <u xml:id="ParlaMint-GR_2021-01-25-S1-commons.u7" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg34">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg35">Κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u8" ana="#regular" who="#ΒΑΣΙΛΕΙΟΣ_ΚΟΝΤΟΖΑΜΑΝΗΣ">
                    <seg xml:id="ParlaMint-GR_2021-01-25-S1-commons.seg36">Ευχαριστώ κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg37">Κύριε Κακλαμάνη, εφόσον χρειαστεί νομοθετική ρύθμιση, αυτή θα γίνει άμεσα. Μπορεί να προλάβουμε και το νομοσχέδιο το οποίο συζητείται αυτήν τη στιγμή που είναι επισπεύδον Υπουργείο το δικό μας, το Υπουργείο Υγείας. Εάν δεν χρειάζεται, πάλι θα είναι άμεση η διευθέτηση του θέματος, εφόσον επιλυθεί σε επίπεδο υπηρεσιών.</seg>
                    <seg xml:id="ParlaMint-GR_2021-01-25-S1-commons.seg38">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u9" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg39">Κι εγώ σας ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg40">Κύριοι συνάδελφοι, έχω την τιμή να ανακοινώσω ότι με την υπ' αριθμό πρωτοκόλλου 900/737, από 21 Ιανουαρίου 2021, απόφαση του Προέδρου της Βουλής συγκροτήθηκαν οι προβλεπόμενες από το άρθρο 43Α του Κανονισμού της Βουλής Ειδικές Μόνιμες Επιτροπές Ελληνισμού της Διασποράς, Προστασίας Περιβάλλοντος, Έρευνας και Τεχνολογίας, Ισότητας, Νεολαίας και Δικαιωμάτων του Ανθρώπου, Περιφερειών, Οδικής Ασφάλειας και Σωφρονιστικού Συστήματος και λοιπών Δομών Εγκλεισμού Κρατουμένων για τη Β΄ Σύνοδο της ΙΗ΄ Βουλευτικής Περιόδου.</seg>
                    <seg xml:id="ParlaMint-GR_2021-01-25-S1-commons.seg41">Με την υπ' αριθμό 896/733, από 21 Ιανουαρίου 2021, απόφαση του Προέδρου της Βουλής συγκροτήθηκε η προβλεπόμενη από το άρθρο 43Α του Κανονισμού της Βουλής Επιτροπή Παρακολούθησης των αποφάσεων του Ευρωπαϊκού Δικαστηρίου των Δικαιωμάτων του Ανθρώπου για τη Β΄ Σύνοδο της ΙΗ΄ Βουλευτικής Περιόδου.</seg>
                    <seg xml:id="ParlaMint-GR_2021-01-25-S1-commons.seg42">Με την υπ' αριθμό πρωτοκόλλου 898/735, από 21 Ιανουαρίου 2021, απόφαση του Προέδρου της Βουλής συγκροτήθηκαν οι προβλεπόμενες από το άρθρο 46 του Κανονισμού της Βουλής Επιτροπές Εσωτερικών Θεμάτων της Βουλής, Οικονομικών της Βουλής και Βιβλιοθήκης της Βουλής για τη Β΄ Σύνοδο της ΙΗ΄ Βουλευτικής Περιόδου.</seg>
                    <seg xml:id="ParlaMint-GR_2021-01-25-S1-commons.seg43">Οι σχετικές αποφάσεις έχουν αναρτηθεί στην «Κοινοβουλευτική Διαφάνεια» και θα καταχωριστούν στα Πρακτικά της σημερινής συνεδρίασης.</seg>
                </u>
                <u xml:id="ParlaMint-GR_2021-01-25-S1-commons.u10" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg44">Ακολουθεί η πρώτη με αριθμό 295/15-1-2021 επίκαιρη ερώτηση πρώτου κύκλου του Βουλευτή Κυκλάδων του ΣΥΡΙΖΑ - Προοδευτική Συμμαχία κ. Νικόλαου Συρμαλένιου προς τον Υπουργό Υγείας, με θέμα: «Αρρυθμίες στο σύστημα εμβολιασμού στις Κυκλάδες και ανάγκη άμεσης κατάρτισης επιχειρησιακού σχεδίου για τα νησιά».</seg>
                    <seg xml:id="ParlaMint-GR_2021-01-25-S1-commons.seg45">Κύριε συνάδελφε, έχετε τον λόγο για δύο λεπτά.</seg>
                </u>
                <u xml:id="ParlaMint-GR_2021-01-25-S1-commons.u11" ana="#regular" who="#ΣΥΡΜΑΛΕΝΙΟΣ_ΕΥΑΓΓΕΛΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-25-S1-commons.seg46">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg47">Κύριε Αναπληρωτή Υπουργέ, γνωρίζω ότι από τότε που καταθέσαμε την επίκαιρη ερώτησή μας υπάρχει κάποιος σχεδιασμός για τον εμβολιασμό στα νησιά. Όμως, με δεδομένο ότι η νησιωτική χώρα και ιδιαίτερα οι Κυκλάδες έχουν, αφενός μεν τη μεγάλη γεωγραφική διασπορά και αφετέρου πολύ αδύναμες δημόσιες δομές υγείας, καταθέτουμε αυτήν την επίκαιρη ερώτηση γιατί ανησυχούμε, παρά τις εξαγγελίες σας, για τον σχεδιασμό, αλλά και για την τελική υλοποίηση του εμβολιασμού στα νησιά.</seg>
                    <seg xml:id="ParlaMint-GR_2021-01-25-S1-commons.seg48">Η ανησυχία μας εντείνεται ακόμα περισσότερο διότι:</seg>
                    <seg xml:id="ParlaMint-GR_2021-01-25-S1-commons.seg49">Πρώτον, δεν είναι σαφές αν μπορούν αυτά τα κέντρα υγείας ή γενικά όλα τα κέντρα υγείας να γίνουν εμβολιαστικά κέντρα.</seg>
                    <seg xml:id="ParlaMint-GR_2021-01-25-S1-commons.seg50">Δεύτερον, τα μικρότερα νησιά κάτω των τριών χιλιάδων εκατόν κατοίκων δεν έχουν κέντρα υγείας - όπως ξέρετε έχουν πολυδύναμα περιφερειακά ιατρεία - ούτε φυσικά και το κατάλληλο ιατρικό προσωπικό.</seg>
                    <seg xml:id="ParlaMint-GR_2021-01-25-S1-commons.seg51">Τρίτον, οι καθυστερήσεις στην προμήθεια των εμβολίων εκ μέρους των φαρμακευτικών εταιρειών δείχνουν ότι το χρονοδιάγραμμα που έχετε βάλει για την ολοκλήρωση των εμβολιασμών είναι πολύ δύσκολο, έως αδύνατο να τηρηθεί.</seg>
                    <seg xml:id="ParlaMint-GR_2021-01-25-S1-commons.seg52">Εξάλλου, οι ειδικές συνθήκες συντήρησης και μεταφοράς του εμβολίου της «PFIZER» στους μείον 70 βαθμούς προσθέτουν ακόμα μια μεγάλη δυσκολία για τη χρήση του στα νησιά. Γι' αυτό ίσως κάποιοι ειδικοί της επιτροπής των λοιμωξιολόγων συνιστούν τα εμβόλια να γίνονται αποκλειστικά στα νοσοκομεία. Ίσως και για αυτό στην πρώτη φάση που ξεκίνησε για τον εμβολιασμό είδαμε κάποια ευτράπελα ειδοποιήσεων σε ηλικιωμένους άνω των ογδόντα πέντε ετών και εν πολλοίς ανήμπορους ανθρώπους να καλούνται να μετακινηθούν ακόμα και από τη Σύρο, που υπάρχει νοσοκομείο, στη Νάξο ή τη Σαντορίνη.</seg>
                    <seg xml:id="ParlaMint-GR_2021-01-25-S1-commons.seg53">Επίσης, ο Ιατρικός Σύλλογος Κυκλάδων με ανακοίνωσή του επισημαίνει τις δυσκολίες και τις αρρυθμίες, αφού τα εμβολιαστικά κέντρα των νησιών είναι ανέτοιμα, ηλικιωμένοι με χρόνιες παθήσεις έχουν πολύ μεγάλη δυσκολία μετακίνησης, το υγειονομικό προσωπικό της πρωτοβάθμιας φροντίδας υγείας καλείται να μετακινηθεί και με αυτόν τον τρόπο να αφήσει ακάλυπτες τις δομές των μικρών νησιών, στις οποίες υπηρετούν. Οι ιδιώτες γιατροί δε, επίσης, δεν μπορούν να κλείσουν ραντεβού ή καλούνται να μετακινηθούν σε άλλο νησί.</seg>
                    <seg xml:id="ParlaMint-GR_2021-01-25-S1-commons.seg54">Με δεδομένα, λοιπόν, όλα τα παραπάνω πώς αξιολογείτε και πώς προκαταβάλλετε την επιτυχία ολοκλήρωσης του εμβολιασμού στα νησιά και στις Κυκλάδες, με δεδομένο ότι αυτός εμβολιασμός θα είναι, αν θέλετε, και το εισιτήριο για να ανοίξει ασφαλώς η τουριστική περίοδος, την οποία όλοι αναμένουν με πολύ μεγάλη προσδοκία;</seg>
                    <seg xml:id="ParlaMint-GR_2021-01-25-S1-commons.seg55">Ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u12" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg56">Ευχαριστώ πολύ, κύριε συνάδελφε.</seg>
                    <seg xml:id="ParlaMint-GR_2021-01-25-S1-commons.seg57">Κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u13" ana="#regular" who="#ΒΑΣΙΛΕΙΟΣ_ΚΟΝΤΟΖΑΜΑΝΗΣ">
                    <seg xml:id="ParlaMint-GR_2021-01-25-S1-commons.seg58">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg59">Κύριε Συρμαλένιε, μου δίνετε την ευκαιρία να αναφερθώ, χωρίς εισαγωγή, στο επιχειρησιακό σχέδιο που υπάρχει και εξελίσσεται για τον εμβολιασμό των νησιωτικών περιοχών.</seg>
                    <seg xml:id="ParlaMint-GR_2021-01-25-S1-commons.seg60">Νομίζω ότι και εσείς είπατε ότι υπάρχει επιχειρησιακό σχέδιο, το οποίο ανακοινώθηκε μετά την κατάθεση της ερώτησής σας. Επομένως, η απάντηση στο πρώτο ερώτημά σας είναι σαφής: Πράγματι, υπάρχει επιχειρησιακό σχέδιο.</seg>
                    <seg xml:id="ParlaMint-GR_2021-01-25-S1-commons.seg61">Πριν πάω στο σχέδιο, να τονίσω για μια ακόμη φορά ότι από την πρώτη στιγμή που ξεκίνησε ο σχεδιασμός και η υλοποίηση, προκειμένου να εμβολιαστεί ο πληθυσμός, έχουμε πει επανειλημμένως ότι το σύνολο του πληθυσμού της χώρας θα εμβολιαστεί και όπου που χρειαστεί να πάμε, προκειμένου να εμβολιάσουμε συμπολίτη μας ο οποίος θέλει να εμβολιαστεί, δεδομένου ότι δεν είναι υποχρεωτικός ο εμβολιασμός, θα το κάνουμε. Έτσι γίνεται και στην περίπτωση των νησιών.</seg>
                    <seg xml:id="ParlaMint-GR_2021-01-25-S1-commons.seg62">Αναφερθήκατε σε κάποιες αρρυθμίες των πρώτων ημερών, ότι κάποιος κάτοικος ενός νησιού κλήθηκε να πάει σε άλλο νησί. Υπήρξαν αυτά. Δεν θα το έλεγα πρόβλημα. Απλώς, είναι θέματα της πλατφόρμας, τα οποία διορθώθηκαν. Θα εμβολιαστούν στα νησιά τους οι κάτοικοι κάθε νησιού.</seg>
                    <seg xml:id="ParlaMint-GR_2021-01-25-S1-commons.seg63">Δεν έχει ανοίξει ακόμα ο εμβολιασμός στα νησιά. Επιτρέψτε μου να σας πω τις τέσσερις φάσεις του σχεδίου, σε ό,τι αφορά τις νησιωτικές περιοχές και τις Κυκλάδες, βεβαίως.</seg>
                    <seg xml:id="ParlaMint-GR_2021-01-25-S1-commons.seg64">Η πρώτη φάση αφορά δεκαοκτώ νησιά, στα οποία ήδη υπάρχουν νοσοκομεία του ΕΣΥ. Οι εμβολιασμοί έχουν ήδη ξεκινήσει στις 11 Ιανουαρίου για το υγειονομικό προσωπικό και συνεχίζεται από τις 18 Ιανουαρίου για τους πολίτες αυτών των νησιών, σύμφωνα πάντα με τις προτεραιότητες που έχει θέσει η Εθνική Επιτροπή Εμβολιασμών.</seg>
                    <seg xml:id="ParlaMint-GR_2021-01-25-S1-commons.seg65">Η μεταφορά των εμβολίων σε αυτά τα νησιά γίνεται με εναέρια μέσα, κυρίως με τακτικές πτήσεις, χωρίς καμμία οικονομική επιβάρυνση και η όλη διαδικασία εποπτεύεται από το προσωπικό των Ενόπλων Δυνάμεων, των Σωμάτων Ασφαλείας και της Γενικής Γραμματείας Πολιτικής Προστασίας.</seg>
                    <seg xml:id="ParlaMint-GR_2021-01-25-S1-commons.seg66">Η δεύτερη φάση αφορά δεκατρία νησιά με πληθυσμό άνω των τρεισήμισι χιλιάδων μόνιμων κατοίκων και οι εμβολιασμοί αυτοί θα ξεκινήσουν στις 28 Ιανουαρίου αρχικά για τους μόνιμους κατοίκους άνω των ογδόντα ετών και θα συνεχιστεί για τις υπόλοιπες ηλικιακές ομάδες με την ίδια διαδικασία μεταφοράς των εμβολίων και επόπτευσης της όλης διαδικασίας.</seg>
                    <seg xml:id="ParlaMint-GR_2021-01-25-S1-commons.seg67">Η τρίτη φάση αφορά δεκαεννιά νησιά με πληθυσμό από χίλιους έως τρεισήμισι χιλιάδες μόνιμους κατοίκους. Σε αυτά τα δεκαεννέα νησιά θα ξεκινήσουν στις 10 Φεβρουαρίου, με τις οδηγίες της Εθνικής Επιτροπής Εμβολιασμών να επιτρέπουν τον εμβολιασμό σε περισσότερες ηλικιακές ομάδες και ειδικότερα σε πολίτες άνω των εξήντα ετών και σε ευπαθείς ομάδες πολιτών.</seg>
                    <seg xml:id="ParlaMint-GR_2021-01-25-S1-commons.seg68">Η μεταφορά των εμβολίων, μαζί με το αναγκαίο υγειονομικό προσωπικό και άλλο υλικό, απαιτεί συνδυασμό σε αυτή τη φάση εναέριων και θαλάσσιων μέσων για την έγκαιρη και ασφαλή παράδοση των ποσοτήτων του εμβολίου, ο όποιος και αυτή τη φορά υλοποιείται από τις Ένοπλες Δυνάμεις, τα Σώματα Ασφαλείας και την Πολιτική Προστασία.</seg>
                    <seg xml:id="ParlaMint-GR_2021-01-25-S1-commons.seg69">Η τέταρτη φάση αφορά σαράντα δύο νησιά στο σύνολό τους με πληθυσμό μικρότερο των χιλίων μόνιμων κατοίκων. Οι εμβολιασμοί στα μικρά νησιά θα πραγματοποιηθούν με τη συνδρομή του Υπουργείου Εσωτερικών και των φορέων της τοπικής αυτοδιοίκησης για το σύνολο του πληθυσμού που επιθυμεί να εμβολιαστεί και είναι άνω των δεκαοκτώ ετών.</seg>
                    <seg xml:id="ParlaMint-GR_2021-01-25-S1-commons.seg70">Σε αυτή την περίπτωση, η μεταφορά των εμβολίων και του υγειονομικού προσωπικού που θα απαιτηθεί θα γίνει με πτητικά μέσα του Γενικού Επιτελείου Εθνικής Άμυνας, της Γενικής Γραμματείας Πολιτικής Προστασίας και σκάφη του Λιμενικού Σώματος. Η έναρξη αυτής της φάσης θα γίνει ουσιαστικά με το Καστελόριζο, όπου από τις 27 έως τις 30 Ιανουαρίου θα γίνει ο εμβολιασμός του συνόλου των κατοίκων που το επιθυμούν.</seg>
                    <seg xml:id="ParlaMint-GR_2021-01-25-S1-commons.seg71">Τα νησιά των Κυκλάδων βεβαίως αποτελούν κομμάτι αυτού του πληθυσμού. Συγκεκριμένα, στην πρώτη φάση -11 Ιανουαρίου - , όπως ανέφερα τις φάσεις πριν, είναι η Σύρος, η Νάξος και η Θήρα με τις αντίστοιχες νοσοκομειακές τους μονάδες. Στη δεύτερη φάση -28 Ιανουαρίου - είναι η Άνδρος, Μήλος, Μύκονος, Τήνος και Πάρος. Στην τρίτη και τέταρτη φάση είναι τα υπόλοιπα νησιά των Κυκλάδων ανάλογα με τον πληθυσμό τους.</seg>
                    <seg xml:id="ParlaMint-GR_2021-01-25-S1-commons.seg72">Αντιλαμβάνεστε λοιπόν, ότι το πλάνο του εμβολιασμού των νησιωτικών περιοχών ήδη βρίσκεται σε εξέλιξη. Χαρακτηρίζεται για την πολυπλοκότητά του λόγω των γεωγραφικών ιδιομορφιών των νησιωτικών περιοχών αλλά και τις ενέργειες που απαιτεί η υλοποίηση ενός τέτοιου μεγάλου σχεδίου. Βεβαίως, υπάρχουν δυσκολίες, οι οποίες αντιμετωπίζονται.</seg>
                    <seg xml:id="ParlaMint-GR_2021-01-25-S1-commons.seg73">Όμως, θα ήθελα παρακαλώ να μην μηδενίζουμε τα πάντα μιλώντας για αρρυθμίες λόγω έλλειψης σχεδιασμού. Τονίζω ότι σχεδιασμός υπήρχε, υπάρχει, υλοποιείται και αφορά το σύνολο του πληθυσμού της ελληνικής επικράτειας. Ο εμβολιασμός του πληθυσμού που επιθυμεί να εμβολιαστεί θα είναι ισότιμος και καθολικός από τη μία άκρη της χώρας στην άλλη, χωρίς διακρίσεις και σύμφωνα πάντα με τις προτεραιότητες που θέτει η Εθνική Επιτροπή Εμβολιασμών.</seg>
                    <seg xml:id="ParlaMint-GR_2021-01-25-S1-commons.seg74">Κλείνοντας, κυρία Πρόεδρε, θα ήθελα να πω ότι σε ό,τι αφορά τη δημιουργία κινητών εμβολιαστικών μονάδων για τους εμβολιασμούς του πληθυσμού των νησιών, σας απαντώ ότι υπάρχουν οι κινητές ομάδες του ΕΟΔΥ, οι οποίες έχουν επιφορτιστεί κομμάτι του εμβολιασμού και συγκεκριμένα των ατόμων της τρίτης ηλικίας στις αντίστοιχες μονάδες φροντίδας ηλικιωμένων και στον εμβολιασμό των νησιών αναφέρθηκα εκτενώς και δεν νομίζω ότι σε αυτή τη χρονική στιγμή τίθεται ζήτημα επιπρόσθετων κινητών εμβολιαστικών ομάδων.</seg>
                    <seg xml:id="ParlaMint-GR_2021-01-25-S1-commons.seg75">Οι εμβολιασμοί στις νησιωτικές κοινότητες έχουν δρομολογηθεί και θα γίνει οτιδήποτε απαιτηθεί, προκειμένου να έχουμε επιτυχή ολοκλήρωση του εμβολιασμού.</seg>
                    <seg xml:id="ParlaMint-GR_2021-01-25-S1-commons.seg76">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u14" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg77">Κι εγώ, κύριε Υπουργέ</seg>
                    <seg xml:id="ParlaMint-GR_2021-01-25-S1-commons.seg78">Ορίστε, κύριε συνάδελφε, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u15" ana="#regular" who="#ΣΥΡΜΑΛΕΝΙΟΣ_ΕΥΑΓΓΕΛΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-25-S1-commons.seg79">Κύριε Κοντοζαμάνη, γνωρίζουμε προφανώς τον σχεδιασμό, τον οποίο έχετε κάνει ως Υπουργείο, διότι έχει κατά κόρον δημοσιευθεί και στις τοπικές εφημερίδες και γενικότερα, ούτε βεβαίως μηδενίζουμε, όπως είπατε στην ομιλία σας.</seg>
                    <seg xml:id="ParlaMint-GR_2021-01-25-S1-commons.seg80">Αυτό το οποίο θέλουμε και ζητάμε να διασφαλιστεί είναι η ασφάλεια του εμβολιασμού. Όταν λέμε ασφάλεια του εμβολιασμού, επειδή ξέρετε πάρα πολύ καλά ότι ειδικά το εμβόλιο της «PFIZER» με τις ειδικές συνθήκες κατάψυξης στους μείον 70 βαθμούς και επειδή πρόκειται για μεταφορές στα νησιά και επειδή όλα τα κέντρα υγείας δεν έχουν το κατάλληλο προσωπικό για να μπορέσουν να μετατραπούν σε εμβολιαστικά κέντρα, τίθεται το ερώτημα εάν θα υπάρχει το κατάλληλο προσωπικό έστω μεταφερόμενο.</seg>
                    <seg xml:id="ParlaMint-GR_2021-01-25-S1-commons.seg81">Παραδείγματος χάριν, η ειδικότητα του αναισθησιολόγου ξέρουμε ότι είναι απαραίτητη για να αντιδράσει σε κάποιες παρενέργειες, που ενδεχομένως να παρουσιαστούν, που άλλωστε έχουν παρουσιαστεί σε ολόκληρο τον πλανήτη με την έναρξη του εμβολιασμού. Ένα ζήτημα είναι αυτό.</seg>
                    <seg xml:id="ParlaMint-GR_2021-01-25-S1-commons.seg82">Ένα δεύτερο ζήτημα είναι ότι από τη στιγμή που δεν ξέρουμε ακριβώς τι αριθμός συμπολιτών μας θα εμβολιαστεί - διότι είναι εθελοντικός ο εμβολιασμός - η μεταφορά των συγκεκριμένων ποσοτήτων των εμβολίων πρέπει να είναι προκαθορισμένη. Διότι ξέρετε πολύ καλά ότι αυτό το εμβόλιο αν μείνει - από αυτά που ακούμε από τους ειδικούς - κάποιες μέρες - τρεις, τέσσερις ενδεχομένως μέρες - εκτός της διαδικασίας που απαιτείται για να είναι απόλυτα ασφαλές, τότε έχουμε ενδεχομένως και σπατάλη εμβολίων, τα οποία θα αχρηστευθούν, αλλά δημιουργούμε και οικονομική, βέβαια, αφαίμαξη, εφ' όσον θα έχουμε μια τέτοια κατάσταση.</seg>
                    <seg xml:id="ParlaMint-GR_2021-01-25-S1-commons.seg83">Άρα, αυτό το οποίο ίσως είναι χρήσιμο να ξέρετε εκ των προτέρων είναι πόσοι άνθρωποι θα εμβολιαστούν, να γίνει δηλαδή μία καμπάνια, ειδικότερα στα μικρότερα νησιά που έχουν κέντρα υγείας και περιφερειακά ιατρεία και να ξέρετε ακριβώς, έτσι ώστε οι ποσότητες των εμβολίων που θα μεταφερθούν να αντιστοιχούν στους ανθρώπους που θέλουν να εμβολιαστούν και βεβαίως, να υπάρχει το κατάλληλο προσωπικό.</seg>
                    <seg xml:id="ParlaMint-GR_2021-01-25-S1-commons.seg84">Ένα άλλο ζήτημα - με την ευκαιρία που μιλάμε - είναι ότι τις τελευταίες μέρες στη Σαντορίνη παρουσιάστηκε ένας αυξημένος αριθμός κρουσμάτων. Από πληροφορίες που έχουμε, ο αριθμός αυτός οφείλεται σε αλλοδαπούς οι οποίοι πήγαν στη Σαντορίνη για να βοηθήσουν στις εργασίες λόγω της προετοιμασίας για την έναρξη της τουριστικής περιόδου. Αυτοί οι άνθρωποι δεν πέρασαν από κανένα τεστ, έφτασαν εκεί ανενόχλητοι, δεν υπήρχε καμμία προφύλαξη και έτσι, αυτό το πράγμα δημιουργεί μια επικίνδυνη κατάσταση για διασπορά σε όλο τον πληθυσμό.</seg>
                    <seg xml:id="ParlaMint-GR_2021-01-25-S1-commons.seg85">Ένα τρίτο σημείο - το οποίο δεν είναι δικό σας θέμα, αλλά παρακαλώ να το μεταφέρετε - είναι ότι υπάρχουν νησιά και μικρότερα νησάκια τα οποία είναι απολύτως πράσινα. Δεν έχει πατήσει άνθρωπος εδώ και μήνες, είναι διακόσιοι, τριακόσιοι, πεντακόσιοι, χίλιοι πεντακόσιοι κάτοικοι, οι οποίοι έχουν ακόμα κλειστά τα καφενεία, ένα, δύο εστιατόρια που ενδεχομένως λειτουργούσαν. Και από αυτό υπάρχει μεγάλη οικονομική ζημιά, ενώ θα μπορούσαν αυτά τα συγκεκριμένα νησάκια και νησιά να λειτουργήσουν, όπως θέλουν οι φορείς. Και το Επιμελητήριο των Κυκλάδων έχει κάνει συγκεκριμένη πρόταση να ανοίξουν σε αυτά τα μέρη που πραγματικά υπάρχει απόλυτη ασφάλεια.</seg>
                    <seg xml:id="ParlaMint-GR_2021-01-25-S1-commons.seg86">Ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u16" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg87">Και εγώ σας ευχαριστώ, κύριε συνάδελφε.</seg>
                    <seg xml:id="ParlaMint-GR_2021-01-25-S1-commons.seg88">Ορίστε, κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u17" ana="#regular" who="#ΒΑΣΙΛΕΙΟΣ_ΚΟΝΤΟΖΑΜΑΝΗΣ">
                    <seg xml:id="ParlaMint-GR_2021-01-25-S1-commons.seg89">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg90">Κύριε Συρμαλένιε, πρώτον, σε ό,τι αφορά την ασφαλή μεταφορά και την ασφαλή χορήγηση του εμβολίου, πράγματι αυτό το εμβόλιο, το πρώτο το οποίο έχουμε στη διάθεσή μας, απαιτεί ιδιαίτερες συνθήκες φύλαξης, διακίνησης και διάθεσης στο κοινό. Από τη στιγμή που θα βγει από τη βαθιά κατάψυξη στους μείον 70 βαθμούς που λέτε, πρέπει εντός πέντε ημερών να έχει χορηγηθεί. Και αυτό είναι ένα μέρος του σχεδιασμού που κάνει το επιχειρησιακό σχέδιο πολύπλοκο. Μετά, όταν βγει το εμβόλιο από την βαθιά κατάψυξη, τότε έχουμε, όπως σας είπα, πέντε μέρες όπου μπορεί το εμβόλιο να συντηρηθεί στους 2 έως 5 βαθμούς.</seg>
                    <seg xml:id="ParlaMint-GR_2021-01-25-S1-commons.seg91">Γι' αυτό και όπως είπατε, όπως σας ανέφερα και εγώ, ο εμβολιασμός δεν είναι υποχρεωτικός. Κάθε συμπολίτης μας - είτε είναι στην ηπειρωτική Ελλάδα είτε στη νησιωτική - θα πρέπει μέσω της ειδικής πλατφόρμας να κλείσει ραντεβού, έτσι ώστε να γνωρίζουμε εκ των προτέρων - αυτό κάνουμε - ότι οι ποσότητες οι οποίες θα διατεθούν σε κάθε σημείο της χώρας θα ταυτίζονται με τα ραντεβού τα οποία έχουν κλειστεί. Αυτό γίνεται παντού. Αυτό κάνουμε και εμείς, προκειμένου να μην υπάρξει απώλεια καμμίας δόσης και όσο το δυνατόν περισσότερα κομμάτια του πληθυσμού να κάνουν το εμβόλιο.</seg>
                    <seg xml:id="ParlaMint-GR_2021-01-25-S1-commons.seg92">Σε ό,τι αφορά την ασφαλή χορήγηση του εμβολίου, σαφώς και σε κάθε εμβολιαστικό κέντρο, όπως αυτά έχουν στηθεί και όπως θα αναπτυχθούν, θα τηρηθούν όλες οι συνθήκες ασφαλούς χορήγησης του εμβολίου με όλο τον απαραίτητο εξοπλισμό και το απαραίτητο προσωπικό το οποίο απαιτείται, προκειμένου να μην υπάρξει κάποιο πρόβλημα σε ό,τι αφορά την υγεία των συμπολιτών μας.</seg>
                    <seg xml:id="ParlaMint-GR_2021-01-25-S1-commons.seg93">Σε ό,τι αφορά τώρα την αύξηση των κρουσμάτων στη Θήρα, στα οποία και αναφερθήκατε, γίνονται όλες οι απαραίτητες ενέργειες σχετικά με την ιχνηλάτηση των κρουσμάτων αυτών, τον περιορισμό, τον έλεγχο της διασποράς και της μετάδοσης του ιού και σε κάθε περίπτωση, εφαρμόζονται όλα τα πρωτόκολλα, τα οποία προβλέπονται.</seg>
                    <seg xml:id="ParlaMint-GR_2021-01-25-S1-commons.seg94">Τέλος, αναφερθήκατε στα μικρά νησιά, τα οποία δεν έχουν επαφή με τον υπόλοιπο κόσμο και στα οποία θα μπορούσε πιθανώς να ανοίξει η οικονομική δραστηριότητα. Εμείς σε κάθε περίπτωση, ακούμε τις εισηγήσεις των ειδικών, αλλά θα πρέπει να είμαστε ιδιαίτερα προσεκτικοί όταν πάμε να ανοίξουμε μία δραστηριότητα, γιατί δεν ξέρουμε εάν με κάποιο τρόπο έχει φτάσει κάποιο κρούσμα ή αν υπάρχει διασπορά και μετάδοση του ιού ακόμα και στο τελευταίο σημείο της χώρας.</seg>
                    <seg xml:id="ParlaMint-GR_2021-01-25-S1-commons.seg95">Δεν μπορώ να απαντήσω με λεπτομέρεια σ' αυτό το ερώτημά σας, αλλά σίγουρα και σε κάθε περίπτωση, αντιλαμβανόμαστε όλοι ότι υπάρχει κατ' αρχάς οικονομική ζημία στη δραστηριότητα κάθε περιοχής. Όμως, σε κάθε περίπτωση όλες οι αποφάσεις λαμβάνονται κατ' αρχάς με γνώμονα την προστασία της υγείας των συμπολιτών μας.</seg>
                    <seg xml:id="ParlaMint-GR_2021-01-25-S1-commons.seg96">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u18" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg97">Κι εγώ σας ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg98">Επίσης ο κ. Κοντοζαμάνης, Αναπληρωτής Υπουργός Υγείας, θα απαντήσει στην τρίτη με αριθμό 317/18-1-2021 επίκαιρη ερώτηση πρώτου κύκλου του Βουλευτή Ηρακλείου του Κομμουνιστικού Κόμματος Ελλάδας κ. Εμμανουήλ Συντυχάκη προς τον Υπουργό Υγείας, με θέμα: «Τα προβλήματα σχετικά με την επάρκεια και την ασφάλεια της Μονάδας Εντατικής Παρακολούθησης Καρδιοπαθών (ΜΕΠΚ) του Πανεπιστημιακού Γενικού Νοσοκομείου Ηρακλείου (ΠΑΓΝΗ)».</seg>
                    <seg xml:id="ParlaMint-GR_2021-01-25-S1-commons.seg99">Ορίστε, κύριε συνάδελφε, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u19" ana="#regular" who="#ΣΥΝΤΥΧΑΚΗΣ_ΔΑΝΙΗΛ_ΕΜΜΑΝΟΥΗΛ">
                    <seg xml:id="ParlaMint-GR_2021-01-25-S1-commons.seg100">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg101">Κύριε Υφυπουργέ, έχουν προκύψει προβλήματα με την επάρκεια και την ασφάλεια της Μονάδας Εντατικής Παρακολούθησης Καρδιοπαθών (ΜΕΠΚ) του Πανεπιστημιακού Γενικού Νοσοκομείου Ηρακλείου (ΠΑΓΝΗ). Με απόφαση του διοικητή ενάμιση μήνα πριν, ασθενείς της ΜΕΠΚ συνυπάρχουν στον ίδιο χώρο με ασθενείς της μονάδας εντατικής θεραπείας «non - COVID», χωρίς να εξασφαλίζονται οι προϋποθέσεις ασφαλούς λειτουργίας και στελέχωσης αυτής με επαρκές μόνιμο ειδικευμένο νοσηλευτικό προσωπικό, ενώ υπάρχουν σοβαροί κίνδυνοι για την υγεία βαριά ασθενών που χρήζουν εντατικής θεραπείας χωρίς να πάσχουν από COVID -19, λόγω της αποκλειστικής διάθεσης όλης της μονάδας για ασθενείς COVID -19. Αυτό σημαίνει ότι «συν - νοσηλεύονται» στον ίδιο χώρο σοβαρά καρδιολογικά και καρδιοχειρουργικά περιστατικά, με ασθενείς διασωληνωμένους ή μη, που χρήζουν εντατικής θεραπείας.</seg>
                    <seg xml:id="ParlaMint-GR_2021-01-25-S1-commons.seg102">Εν τω μεταξύ, η Μονάδα Εντατικής Παρακολούθησης Καρδιοπαθών καλύπτει σοβαρά καρδιολογικά περιστατικά από όλη την Κρήτη, τις νότιες Κυκλάδες και τα Δωδεκάνησα - μάλιστα, μόλις προχθές ήρθε περιστατικό από τη Χίο - και συχνά έχει πληρότητα πάνω από το 75%. Έρχεται για ακόμα μία φορά στην επιφάνεια η έλλειψη μόνιμου νοσηλευτικού προσωπικού, που έχει σαν αποτέλεσμα σε αρκετές βάρδιες οι βοηθοί νοσηλευτών και οι βοηθοί θαλάμου να περιθάλπουν παράλληλα καρδιολογικούς και ασθενείς της ΜΕΘ «non - COVID».</seg>
                    <seg xml:id="ParlaMint-GR_2021-01-25-S1-commons.seg103">Επομένως, η μετατροπή της ΜΕΠΚ σε ΜΕΘ, εκτός από το θέμα της ασφάλειας, υποβαθμίζει τη λειτουργία της και αφαιρεί επί της ουσίας πολύτιμα κρεβάτια από τους καρδιοπαθείς. Βέβαια, το ίδιο συμβαίνει και με άλλες κλινικές του νοσοκομείου.</seg>
                    <seg xml:id="ParlaMint-GR_2021-01-25-S1-commons.seg104">Η νοσηλεία ασθενών με σοβαρά καρδιακά νοσήματα στον ίδιο χώρο με ασθενείς της ΜΕΘ με σοβαρές λοιμώξεις αυξάνει τον κίνδυνο μετάδοσης μικροβίων, επιδεινώνοντας περαιτέρω την πρόγνωση των καρδιολογικών ασθενών. Επίσης, εγκυμονεί κινδύνους για την υγεία ασθενών με οξέα φράγματα, επείγουσες αρρυθμίες και άλλα σοβαρά καρδιολογικά και καρδιοχειρουργικά προβλήματα.</seg>
                    <seg xml:id="ParlaMint-GR_2021-01-25-S1-commons.seg105">Αντιλαμβάνεστε, κύριε Υπουργέ, ότι αυτό μπορεί να οδηγήσει σε αύξηση της νοσηρότητας και της θνητότητας από καρδιακά και άλλα νοσήματα. Η Κυβέρνηση και η διοίκηση του νοσοκομείου προσπαθούν, δυστυχώς, να «βγάλουν από τη μύγα ξύγκι», καταστρατηγώντας τις προϋποθέσεις και τα κριτήρια λειτουργίας μονάδας, που έχει καθορίσει το ΚΕΣΥ από το 2016 και όσον αφορά τα κριτήρια για τον χώρο νοσηλείας, αλλά και όσον αφορά την εκπαίδευση του νοσηλευτικού προσωπικού.</seg>
                    <seg xml:id="ParlaMint-GR_2021-01-25-S1-commons.seg106">Το πλέον ανησυχητικό, όμως, είναι ότι ο διοικητής του νοσοκομείου, παρά τις αντιδράσεις, δεν δείχνει καμμία διάθεση να επαναφέρει την κλινική στα προ - COVID εποχής επίπεδα. Όχι μόνο αυτό, αλλά έχει οικοδομήσει μια ολόκληρη θεωρία, βολική για την Κυβέρνηση, που εδράζεται στη λογική του «ουδέν μονιμότερον του προσωρινού».</seg>
                    <seg xml:id="ParlaMint-GR_2021-01-25-S1-commons.seg107">Σας ρωτάμε λοιπόν, κύριε Υπουργέ, τι μέτρα προτίθεται να πάρει η Κυβέρνηση, πρώτον, για τον διαχωρισμό των κλινών Μονάδας Εντατικής Παρακολούθησης Καρδιοπαθών και ΜΕΘ “non - COVID” και την επαναφορά της κλινικής στα επίπεδα της προ - COVID -19 κατάστασης. Κι όχι μόνο αυτό βέβαια. Εδώ υπήρχε υπόσχεση για δημιουργία μονάδας αυξημένης φροντίδας για περιστατικά, που φτάνουν στο ΠΕΠΑΓΝΗ, από νοσοκομεία της Κρήτης, νότιο Αιγαίο και λοιπά, αλλά πάντα βέβαια με την προϋπόθεση να υπάρχει επαρκές μόνιμο εξειδικευμένο προσωπικό και όχι με μπαλώματα προσωρινότητας.</seg>
                    <seg xml:id="ParlaMint-GR_2021-01-25-S1-commons.seg108">Δεύτερον, τι μέτρα προτίθεστε να πάρετε για την εξασφάλιση ασφαλούς νοσηλείας των σοβαρών καρδιολογικών και καρδιοχειρουργικών περιστατικών στη ΜΕΠΚ του νοσοκομείου;</seg>
                    <seg xml:id="ParlaMint-GR_2021-01-25-S1-commons.seg109">Τρίτον, τι μέτρα προτίθεστε να πάρετε για την αύξηση των διαθέσιμων κλινών της ΜΕΠΚ, ώστε να καλύπτονται οι ανάγκες όλου του πληθυσμού της Κρήτης και του νοτιοανατολικού Αιγαίου;</seg>
                    <seg xml:id="ParlaMint-GR_2021-01-25-S1-commons.seg110">Τέταρτον, τι μέτρα προτίθεστε να πάρετε για την ανάπτυξη στο νοσοκομείο νέων, πλήρως στελεχωμένων με μόνιμο, κατάλληλα εκπαιδευμένο προσωπικό και επαρκώς εξοπλισμένων κλινών ΜΕΘ και μονάδας αυξημένης φροντίδας, την επέκταση των υποδομών του ΠΕΠΑΓΝΗ με αύξηση της κρατικής χρηματοδότησης, για να υπάρξει δημιουργία νέων κλινών ΜΕΘ και, τέλος, την επίταξη των ιδιωτικών κλινικών ΜΕΘ της Κρήτης, ώστε να μην υποβαθμίζονται οι ΜΕΠΚ, προκειμένου να εξασφαλιστούν πρόσθετες κλίνες μονάδας εντατικής θεραπείας;</seg>
                    <seg xml:id="ParlaMint-GR_2021-01-25-S1-commons.seg111">Ευχαριστώ, κυρία Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u20" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg112">Ευχαριστώ, κύριε συνάδελφε.</seg>
                    <seg xml:id="ParlaMint-GR_2021-01-25-S1-commons.seg113">Κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u21" ana="#regular" who="#ΒΑΣΙΛΕΙΟΣ_ΚΟΝΤΟΖΑΜΑΝΗΣ">
                    <seg xml:id="ParlaMint-GR_2021-01-25-S1-commons.seg114">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg115">Κύριε Συντυχάκη, τον Ιούλιο του 2019 η Μονάδα Εντατικής Θεραπείας του Πανεπιστημιακού Νοσοκομείου Ηρακλείου Κρήτης λειτουργούσε τις δώδεκα από τις δεκαέξι κλίνες για τη νοσηλεία ασθενών. Σήμερα, είναι σε πλήρη ανάπτυξη και λειτουργία, έχοντας τη δυνατότητα να νοσηλεύει δεκαέξι ασθενείς. Ομοίως, η Μονάδα Εντατικής Παρακολούθησης Καρδιοπαθών παρελήφθη με δυνατότητα νοσηλείας επτά καρδιοπαθών ασθενών και σήμερα είναι πλήρως ανεπτυγμένη, έχοντας τη δυνατότητα νοσηλείας εννιά καρδιοπαθών ασθενών.</seg>
                    <seg xml:id="ParlaMint-GR_2021-01-25-S1-commons.seg116">Για την πλήρη ανάπτυξη και λειτουργία αυτών των κλινών ΜΕΘ και της Μονάδας Εντατικής Παρακολούθησης Καρδιοπαθών, φυσικά και απαιτείται ιατρικό, νοσηλευτικό και λοιπό προσωπικό. Ειδικά στη μονάδα εντατικής θεραπείας υπηρετούν δεκαέξι γιατροί εντατικής θεραπείας, από τους οποίους οι δεκαπέντε είναι μόνιμοι και ο ένας εξ ειδικευόμενος, εξήντα έξι νοσηλευτές, από τους οποίους οι τριάντα έξι είναι μόνιμοι, δεκαοκτώ επικουρικοί και οι υπόλοιποι δώδεκα εξειδικευμένοι.</seg>
                    <seg xml:id="ParlaMint-GR_2021-01-25-S1-commons.seg117">Για την αντιμετώπιση της πανδημίας και ειδικά για την κάλυψη των αναγκών των ασθενών που έχρηζαν εντατικής θεραπείας, ασθενών με κορωνοϊό, προχωρήσαμε βάσει συγκεκριμένου πλάνου στον αναγκαίο μετασχηματισμό προσωρινής λειτουργίας τόσο της ΜΕΘ όσο και της Μονάδας Εντατικής Παρακολούθησης Καρδιοπαθών. Συγκεκριμένα, οι δεκαέξι κλίνες στις ΜΕΘ διατέθηκαν για την αποκλειστική νοσηλεία ασθενών με κορωνοϊό και ταυτόχρονα οι τέσσερις από τις εννέα κλίνες της εντατικής παρακολούθησης καρδιοπαθών διατέθηκαν για νοσηλεία ασθενών χωρίς κορωνοϊό, που έχρηζαν εντατικής θεραπείας.</seg>
                    <seg xml:id="ParlaMint-GR_2021-01-25-S1-commons.seg118">Σε αυτό το σημείο, θα ήθελα να ξεκαθαρίσω ότι οι προσωρινές αυτές λειτουργικές αλλαγές έγιναν τηρώντας όλους τους προβλεπόμενους κανόνες για την ασφάλεια των ασθενών και σε κάθε περίπτωση με την επιστημονική καθοδήγηση του αρμόδιου ιατρικού προσωπικού. Παράλληλα, για να διασφαλίσουμε την κάλυψη των ασθενών με καρδιοπάθειες και σε συνεννόηση με τους ιατρούς καρδιολόγους της ΜΕΠΚ, η διοίκηση του νοσοκομείου προχώρησε στην προσωρινή ανάπτυξη τεσσάρων κλινών εντατικής παρακολούθησης καρδιοπαθών σε ειδικά διαμορφωμένο χώρο απέναντι από το αιμοδυναμικό τμήμα. Τονίζω ότι η λύση αυτή είναι προσωρινή, αλλά επιβεβλημένη, έως την ολοκλήρωση του έργου κατασκευής δεκατριών κλινών μονάδος εντατικής θεραπείας και δύο κλινών μονάδος αυξημένης φροντίδας, δωρεάς του Ιδρύματος «Σταύρος Νιάρχος», οι οποίες και θα δοθούν προς χρήση περί τα τέλη Φεβρουαρίου. Για τις νέες αυτές κλίνες εντατικής θεραπείας και αυξημένης φροντίδας προκηρύξαμε δέκα θέσεις ιατρών εντατικής θεραπείας, πέντε εκ των οποίων καλύφθηκαν και οι γιατροί έχουν ήδη αναλάβει καθήκοντα στο νοσοκομείο και πέντε κρίθηκαν άγονες και θα επαναπροκηρυχθούν σε προκήρυξη τις επόμενες ημέρες. Αναμένουμε επίσης στο τέλος του μήνα τον διορισμό είκοσι μόνιμων νοσηλευτών κατηγορίας ΤΕ μέσα από τη διαδικασία του ΑΣΕΠ και ειδικότερα της προκήρυξης 2Κ, που με δικές μας ενέργειες καταφέραμε και τραβήξαμε επιλαχόντες επιτυχόντες της προκήρυξης αυτής και θα τους έχουμε στη διάθεσή μας και σε άλλα νοσοκομεία της χώρας.</seg>
                    <seg xml:id="ParlaMint-GR_2021-01-25-S1-commons.seg119">Τελειώνω, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg120">Επομένως, όλες οι ενέργειες που υλοποιούμε έχουν έναν και μόνο σκοπό, την αναβάθμιση των παρεχόμενων υπηρεσιών από τα νοσοκομεία και κέντρα υγείας προς όλους τους πολίτες. Κρίσιμος παράγοντας σε αυτήν την προσπάθεια είναι η επάρκεια σε ανθρώπινο δυναμικό, που στελεχώνει τις υγειονομικές δομές της χώρας και προσωπικό, κατά προτίμηση μόνιμο. Αυτό θέλουμε. Το έχουμε ξαναπεί, το λέμε και θα το λέμε συνέχεια. Μόνιμες λύσεις θέλει το σύστημα. Ό,τι και να κάνουμε, οι ανάγκες και οι ελλείψεις είναι σημαντικές, με αποτέλεσμα να προστρέχουμε σε λύσεις όπως είναι το επικουρικό προσωπικό. Είναι μέτρα που δίνουν - έστω και βραχυπρόθεσμα - λύση στα ζητήματα μας.</seg>
                    <seg xml:id="ParlaMint-GR_2021-01-25-S1-commons.seg121">Περισσότεροι από επτά χιλιάδες πεντακόσιοι επικουρικοί γιατροί, νοσηλευτές και λοιπό προσωπικό και χίλιες τετρακόσιες είκοσι μόνιμες θέσεις γιατρών του ΕΣΥ υλοποιήθηκαν τους τελευταίους δώδεκα και πλέον μήνες. Θα συνεχίσουμε με στοχευμένες προσλήψεις όπου το σύστημα τις έχει ανάγκη. Έχουμε πει ότι τις επόμενες μέρες θα υπάρξει σχετική προκήρυξη πολύ περισσότερων των πεντακοσίων θέσεων μόνιμου ιατρικού προσωπικού. Φυσικά και η Κρήτη - το έχουμε πει - έχει ανάγκη από κλίνες μονάδων εντατικής θεραπείας. Φυσικά και η Μονάδα Εντατικής Παρακολούθησης Καρδιοπαθών του Πανεπιστημιακού Νοσοκομείου Ηρακλείου πρέπει να αναβαθμιστεί. Πρέπει να στελεχωθεί με το αναγκαίο προσωπικό, τις αναγκαίες υποδομές και τον ιατροτεχνολογικό εξοπλισμό. Αυτό κάνουμε και θα συνεχίσουμε να το κάνουμε, με ακόμα πιο εντατικούς ρυθμούς.</seg>
                    <seg xml:id="ParlaMint-GR_2021-01-25-S1-commons.seg122">Ευχαριστώ πολύ, κυρία Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u22" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg123">Και εγώ σας ευχαριστώ.</seg>
                    <seg xml:id="ParlaMint-GR_2021-01-25-S1-commons.seg124">Κύριε συνάδελφε, έχετε τον λόγο για τρία λεπτά.</seg>
                </u>
                <u xml:id="ParlaMint-GR_2021-01-25-S1-commons.u23" ana="#regular" who="#ΣΥΝΤΥΧΑΚΗΣ_ΔΑΝΙΗΛ_ΕΜΜΑΝΟΥΗΛ">
                    <seg xml:id="ParlaMint-GR_2021-01-25-S1-commons.seg125">Κύριε Υπουργέ, εγώ γιατρός δεν είμαι, όμως η επιστήμη η ίδια λέει ότι η συνύπαρξη σοβαρών καρδιολογικών και χειρουργικών περιστατικών με ασθενείς διασωληνωμένους που χρήζουν εντατικής θεραπείας είναι το λιγότερο μη συμβατή. Ενέχει κινδύνους.</seg>
                    <seg xml:id="ParlaMint-GR_2021-01-25-S1-commons.seg126">Ο διοικητής του νοσοκομείου, προσπαθώντας να αντικρούσει τις αντιδράσεις των στελεχών της καρδιολογικής κλινικής, λέει ότι δεν έχουν αυτές οι αντιρρήσεις και οι αντιδράσεις πραγματική βάση. Εγώ μέτρησα τουλάχιστον τέσσερις φορές τη φράση «προσωρινή λειτουργία». Ούτε ο διοικητής το λέει, ούτε η 7η ΥΠΕ το λέει, επισήμως και ανεπισήμως. Εσείς το λέτε σήμερα. Εμείς το κρατάμε αυτό για το θέμα της προσωρινότητας της λειτουργίας των κλινών ΜΕΘ «non - COVID».</seg>
                    <seg xml:id="ParlaMint-GR_2021-01-25-S1-commons.seg127">Σε κάθε περίπτωση, όμως, θα πρέπει να λάβετε υπόψη σας ότι σε αυτές τις συνθήκες πράγματι η επικινδυνότητα είναι πάρα πολύ μεγάλη και θα σας φέρω ορισμένα παραδείγματα. Τραυματίας έμεινε για ώρες στην ανάνηψη του ΠΑΓΝΗ μετά από επείγον χειρουργείο. Άλλος ασθενής διασωληνώθηκε στη νευρολογική και συνέχισε τη νοσηλεία σε απλό θάλαμο της κλινικής. Σοβαρά καρδιολογικά περιστατικά, που χρήζουν εντατικής παρακολούθησης νοσηλεύονται σε κοινές κλίνες της καρδιολογικής, ενώ καθυστερούν πάνω από δέκα νευροχειρουργικές επεμβάσεις.</seg>
                    <seg xml:id="ParlaMint-GR_2021-01-25-S1-commons.seg128">Αντιλαμβάνεστε, λοιπόν, ότι οι συνθήκες αυτές είναι επισφαλείς για τη νοσηλεία ασθενών σε κρίσιμη κατάσταση και θέτουν σε κίνδυνο την υγεία, αλλά και την ίδια τη ζωή τους. Όλες αυτές οι πρωτότυπες αποφάσεις της διοίκησης έχουν την κυβερνητική βούλα στο όνομα της υγειονομικής κρίσης, αλλά και της 7ης ΥΠΕ, σε βάρος ασθενών πριν από όλα, αλλά και των εργαζομένων.</seg>
                    <seg xml:id="ParlaMint-GR_2021-01-25-S1-commons.seg129">Εγώ θα σας πω κάτι, επειδή αναφέρατε ορισμένα νούμερα και είπατε ότι «θα προσλάβουμε τόσους, θα προσλάβουμε εκείνους, ναι, πρέπει να υπάρχει μόνιμο προσωπικό». Το θέμα είναι ότι γίνονται βήματα προς τα πίσω. Αν σε συνθήκες πανδημίας δεν προσλαμβάνεται το αναγκαίο μόνιμο προσωπικό για να ανταπεξέλθει σε αυτές τις δύσκολες συνθήκες, ας φανταστούμε - οι ασθενείς, ο λαός, οι εργαζόμενοι - τι θα συμβεί στις νορμάλ συνθήκες. Πλήρης απαξίωση!</seg>
                    <seg xml:id="ParlaMint-GR_2021-01-25-S1-commons.seg130">Η έλλειψη νοσηλευτικού προσωπικού είναι πάρα πολύ μεγάλη. Είναι ενδεικτικό ότι σε βάρδιες υπάρχουν τρεις συμβασιούχοι νοσηλευτές και ένας που κάνει ειδικότητα για δέκα ασθενείς με βαριά καρδιολογικά.</seg>
                    <seg xml:id="ParlaMint-GR_2021-01-25-S1-commons.seg131">Υπάρχουν νοσηλευτές που για δύο εβδομάδες δουλεύουν συνεχόμενα με ένα ρεπό ή κάνουν τρία πρωί - βράδυ. Ο ένας εφημερεύων γιατρός θα πρέπει αν χρειαστεί - που χρειάζεται πάρα πολλές φορές - να είναι σε δύο χώρους ταυτόχρονα και να παρέχει τις υπηρεσίες του. Η αρχική απόφαση της διοίκησης προέβλεπε συρρίκνωση από εννιά κρεβάτια της ΜΕΠΚ σε πέντε. Κάτω από την κατακραυγή αναγκάστηκε να προχωρήσει σε μία μεσοβέζικη λύση, δηλαδή της συνύπαρξης τριών ειδικοτήτων σε έναν χώρο, που η γειτνίαση των κρεβατιών αντίκειται στους κανονικούς όρους λειτουργίας και ασφάλειας μιας ΜΕΘ και μιας ΜΕΠΚ.</seg>
                    <seg xml:id="ParlaMint-GR_2021-01-25-S1-commons.seg132">Από το προηγούμενο διοικητικό συμβούλιο του νοσοκομείου ο χώρος της μονάδας εμφραγμάτων είχε χαρακτηριστεί αποθήκη. Και τώρα στεγάζετε τις ΜΕΘ non - COVID. Σε πολλές βάρδιες το προσωπικό είναι κοινό. Εννοώ καρδιολογική κλινική, ΜΕΘ, χειρουργική κλινική και τα λοιπά. Είναι κοινό το προσωπικό. Αναφέρουμε βοηθούς θαλάμου, νοσηλευτές, μεταφορείς. Δηλαδή, τρία σε ένα. Ενώ στην καρδιολογική κλινική γίνεται το αδιαχώρητο με ευθύνη της διοίκησης, η ίδια αυθαίρετα, πρόσφατα, χωρίς καμμία ενημέρωση των διευθυντών της καρδιολογικής κλινικής και της καρδιοθωρακικής, άδειασε θάλαμο με δυο κλίνες με εξοπλισμό παροχής οξυγόνου, στις οποίες νοσηλευόταν κόσμος, για να το μετατρέψει σε γραφείο γιατρού. Μάθετε ποιου γιατρού. Το λέω αυτό, για να είμαστε πολύ συγκεκριμένοι.</seg>
                    <seg xml:id="ParlaMint-GR_2021-01-25-S1-commons.seg133">Στο ΠΑΓΝΗ επιπλέον, κύριε Υπουργέ, υπάρχει καθεστώς φόβου. Υπάρχει μπούλινγκ εργαζομένων, που τολμούν να καταγγείλουν τις αυθαιρεσίες του διοικητή του ΠΑΓΝΗ. Θυμάστε τις απειλές για απαγόρευση του προέδρου του σωματείου να μιλά για τις ανεπάρκειες του νοσοκομείου; Πάρα πολύ καλά νομίζω ότι πρέπει να το θυμάστε. Είστε ενήμερος για την πρόσφατη έντονη ψυχική καταπίεση, που δέχτηκε υψηλό διευθυντικό στέλεχος του ΠΑΓΝΗ από τη διοίκηση του νοσοκομείου, με αποτέλεσμα να εισαχθεί στη στεφανιαία μονάδα για νοσηλεία;</seg>
                    <seg xml:id="ParlaMint-GR_2021-01-25-S1-commons.seg134">Τα παραπάνω, λοιπόν, προβλήματα αποτυπώνουν την αποτυχία των σχεδιασμών της Κυβέρνησης και διαψεύδουν τους ισχυρισμούς σας για θωράκιση του δημόσιου συστήματος υγείας.</seg>
                </u>
                <u xml:id="ParlaMint-GR_2021-01-25-S1-commons.u24" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg135">Πρέπει να κλείσετε, κύριε συνάδελφε.</seg>
                </u>
                <u xml:id="ParlaMint-GR_2021-01-25-S1-commons.u25" ana="#regular" who="#ΣΥΝΤΥΧΑΚΗΣ_ΔΑΝΙΗΛ_ΕΜΜΑΝΟΥΗΛ">
                    <seg xml:id="ParlaMint-GR_2021-01-25-S1-commons.seg136">Ολοκληρώνω, λέγοντας ότι κάνατε αναφορά για τις δωρεές του Ιδρύματος «Σταύρος Νιάρχος» για την επέκταση της ΜΕΘ σε χώρους που αποσπάστηκαν από την ψυχιατρική και άλλα τμήματα του νοσοκομείου. Το θέμα είναι με τι προσωπικό θα στελεχωθούν αυτές οι κλίνες. Έχουν προκηρυχθεί νέες θέσεις μόνιμων νοσηλευτών; Καλό είναι να λέμε ότι φτιάχνουμε νέες κλίνες ΜΕΘ. Με τι προσωπικό στελεχώνονται αυτές; Ή κάνουμε μπαλώματα, κλείνοντας κλινικές και παίρνοντας προσωπικό από άλλες κλινικές και βάζοντάς τους να δουλεύουν στις μονάδες εντατικής θεραπείας;</seg>
                    <seg xml:id="ParlaMint-GR_2021-01-25-S1-commons.seg137">Σε κάθε περίπτωση, θα πρέπει να τα δείτε άμεσα αυτά. Το τρίτο κύμα είναι μπροστά, με ό,τι συνέπειες αυτό μπορεί να έχει για την υγεία και την ασφάλεια των πολιτών.</seg>
                    <seg xml:id="ParlaMint-GR_2021-01-25-S1-commons.seg138">Ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u26" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg139">Ευχαριστώ, κύριε συνάδελφε.</seg>
                    <seg xml:id="ParlaMint-GR_2021-01-25-S1-commons.seg140">Θα σας παρακαλέσω να τηρείτε τον χρόνο, γιατί υπάρχει ένας πολύ μεγάλος αριθμός ερωτήσεων σήμερα. Αυτό ισχύει και για τους κυρίους Υπουργούς.</seg>
                    <seg xml:id="ParlaMint-GR_2021-01-25-S1-commons.seg141">Κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u27" ana="#regular" who="#ΒΑΣΙΛΕΙΟΣ_ΚΟΝΤΟΖΑΜΑΝΗΣ">
                    <seg xml:id="ParlaMint-GR_2021-01-25-S1-commons.seg142">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg143">Κύριε Συντυχάκη, αναφερθήκατε σε πρωτότυπες αποφάσεις, αλλά επιτρέψτε μου να σας πω ότι σε τέτοιες περιόδους πανδημίας, όχι μόνο στο Εθνικό Σύστημα Υγείας στη χώρα μας, αλλά και σε άλλα συστήματα υγείας, σε έκτακτες περιστάσεις ελήφθησαν έκτακτα μέτρα. Βλέπουμε όλοι τι έχει γίνει στις άλλες χώρες.</seg>
                    <seg xml:id="ParlaMint-GR_2021-01-25-S1-commons.seg144">Είπα ότι κάποιες διευθετήσεις είναι προσωρινές. Ναι, είναι προσωρινές, προκειμένου να αντιμετωπίσουμε αυτήν την πανδημία, προκειμένου να ανταποκριθούμε στις ανάγκες όλων των συμπολιτών μας, προκειμένου το Εθνικό Σύστημα Υγείας να ανταποκριθεί και στις ανάγκες των συμπολιτών μας που δεν πάσχουν από κορωνοϊό. Δεν είναι ένα σύστημα που ασχολείται μόνο με τον κορωνοϊό. Πρέπει να καλύψουμε τις ανάγκες όλων.</seg>
                    <seg xml:id="ParlaMint-GR_2021-01-25-S1-commons.seg145">Βεβαίως, σε καμμία περίπτωση οι αποφάσεις μας δεν είναι πρωτότυπες. Συμβαίνουν σε όλο τον κόσμο. Αναπτύσσουμε νέες μονάδες εντατικής θεραπείας και με τη δωρεά του Ιδρύματος «Σταύρος Νιάρχος» και γι' αυτό υπάρχουν και συγκεκριμένες διευθετήσεις, έχοντας προβλέψει βεβαίως τις θέσεις του ιατρικού, νοσηλευτικού και λοιπού προσωπικού που χρειάζονται, προκειμένου αυτές οι μονάδες, μόλις είναι έτοιμες, άμεσα να διατεθούν προς χρήση.</seg>
                    <seg xml:id="ParlaMint-GR_2021-01-25-S1-commons.seg146">Αναφερθήκατε σε καθυστερήσεις σε χειρουργεία, σε εξετάσεις, σε επεμβάσεις που γίνονται, σε αναμονές. Να τονίσω για μία ακόμη φορά ότι όλα τα επείγοντα και έκτακτα περιστατικά γίνονται κατά προτεραιότητα στο Εθνικό Σύστημα Υγείας. Το Εθνικό Σύστημα Υγείας καλύπτει όλες τις ανάγκες των συμπολιτών μας. Το Εθνικό Σύστημα Υγείας δίνει προτεραιότητα στα πραγματικά επείγοντα και έκτακτα περιστατικά. Σε κανέναν συμπολίτη μας που χρήζει άμεσης νοσηλείας είτε παροχής υπηρεσιών δεν του έχει αρνηθεί αυτή η παροχή.</seg>
                    <seg xml:id="ParlaMint-GR_2021-01-25-S1-commons.seg147">Σε κάθε περίπτωση, νομίζω ότι οι πρωτόγνωρες αυτές συνθήκες αντιμετώπισης της πανδημίας μάς δίνουν τη δυνατότητα, σε ένα ενδεχόμενο τρίτο κύμα - εφόσον πλέον έχουμε περισσότερη γνώση, περισσότερη εμπειρία, καθώς έχουμε δει τι έχει γίνει στο πρώτο και δεύτερο κύμα όχι μόνο στη χώρα μας, αλλά και διεθνώς - να είμαστε σε θέση και να προετοιμαστούμε κατάλληλα - εφόσον αυτό έρθει, πράγμα το οποίο απευχόμαστε - και να ανταποκριθούμε για μία ακόμη φορά, στις αυξημένες ανάγκες των ασθενών.</seg>
                    <seg xml:id="ParlaMint-GR_2021-01-25-S1-commons.seg148">Θέλω να τονίσω πάλι ότι στόχος μας είναι τις υποδομές, τις οποίες αναπτύξαμε σε σύντομο χρονικό διάστημα στο Εθνικό Σύστημα Υγείας, προκειμένου να αντιμετωπίσουμε αυτήν την πανδημία και οι οποίες έχουν δημιουργήσει μια μεγάλη παρακαταθήκη που θα μείνει στο Εθνικό Σύστημα Υγείας, να τις ενισχύσουμε και να τις διατηρήσουμε. Στόχος μας είναι να καλύψουμε όλα τα κενά που υπάρχουν με μόνιμες λύσεις, προκειμένου να αντιμετωπίσουμε κάθε ενδεχόμενο.</seg>
                    <seg xml:id="ParlaMint-GR_2021-01-25-S1-commons.seg149">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u28" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg150">Κι εγώ σας ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg151">Θα συζητηθεί η πρώτη με αριθμό 297/15-1-2021 επίκαιρη ερώτηση δεύτερου κύκλου του Βουλευτή Β3΄ Νότιου Τομέα Αθηνών του ΣΥΡΙΖΑ - Προοδευτική Συμμαχία κ. Ιωάννη Μπαλάφα προς τον Υπουργό Υγείας, με θέμα: «Προστασία των ατόμων με σακχαρώδη διαβήτη».</seg>
                    <seg xml:id="ParlaMint-GR_2021-01-25-S1-commons.seg152">Θα απαντήσει ο Αναπληρωτής Υπουργός Υγείας κ. Κοντοζαμάνης.</seg>
                    <seg xml:id="ParlaMint-GR_2021-01-25-S1-commons.seg153">Κύριε Μπαλάφα, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u29" ana="#regular" who="#ΜΠΑΛΑΦΑΣ_ΠΕΡΙΚΛΗ_ΙΩΑΝΝΗΣ">
                    <seg xml:id="ParlaMint-GR_2021-01-25-S1-commons.seg154">Ευχαριστώ πολύ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg155">Κύριε Υπουργέ, η επίκαιρη ερώτηση την οποία συζητάμε σήμερα αφορά στη λήψη ισχυρών προστατευτικών μέτρων για τους εργαζόμενους που πάσχουν από σακχαρώδη διαβήτη, στη φάση ιδιαίτερα της πανδημίας COVID -19. Τα προστατευτικά αυτά μέτρα είναι απόλυτα αναγκαία. Χωρίς ίχνος υπερβολής, θα έλεγα ότι είναι ζήτημα ζωής και θανάτου για όλους τους συνανθρώπους μας, που πάσχουν από σακχαρώδη διαβήτη, ιδιαίτερα - επαναλαμβάνω - στη φάση της πανδημίας. Σύμφωνα με τα επιστημονικά δεδομένα, ο κίνδυνος στους συνανθρώπους μας αυτούς για νόσηση και θάνατο είναι τριπλάσιος από τα άτομα με κανονική κατάσταση υγείας.</seg>
                    <seg xml:id="ParlaMint-GR_2021-01-25-S1-commons.seg156">Ο Σύλλογος Διαβητικών Αθήνας και η Πανελλήνια Ομοσπονδία των ατόμων που πάσχουν από σακχαρώδη διαβήτη έχουν διατυπώσει το αίτημα προς το Υπουργείο σας τεκμηριωμένα και επανειλημμένα με έγγραφά τους. Το ζήτημα είναι ότι δεν απαντάτε. Οι ίδιοι χαρακτηρίζουν τη στάση σας ως σιγή ιχθύος. Επισημαίνω ότι οι πάσχοντες προσεγγίζουν το ένα εκατομμύριο. Είναι το 10% περίπου του πληθυσμού.</seg>
                    <seg xml:id="ParlaMint-GR_2021-01-25-S1-commons.seg157">Ποια είναι τα προστατευτικά μέτρα και οι απαιτούμενες θεσμικές τροποποιήσεις;</seg>
                    <seg xml:id="ParlaMint-GR_2021-01-25-S1-commons.seg158">Θεωρούμε ότι είναι απαραίτητο να εφαρμοστούν στους εργαζόμενους πάσχοντες από σακχαρώδη διαβήτη συνολικά, χωρίς εξαιρέσεις, τα προστατευτικά μέτρα που περιλαμβάνονται στην πράξη νομοθετικού περιεχομένου της 22ης Αυγούστου του 2020 για την αντιμετώπιση των κινδύνων από COVID -19. Συγκεκριμένα, το βασικό είναι η δυνατότητα εργασίας εξ αποστάσεως και ως εναλλακτική λύση το ζήτημα της ειδικής αδείας.</seg>
                    <seg xml:id="ParlaMint-GR_2021-01-25-S1-commons.seg159">Για να έχουν εφαρμογή, όμως, τα παραπάνω, τα άτομα πρέπει να ανήκουν σε εκείνα που χαρακτηρίζονται ως ευπαθείς ομάδες ή υψηλού κινδύνου. Υπάρχει και η κοινή υπουργική απόφαση της 18ης Σεπτεμβρίου 2020.</seg>
                    <seg xml:id="ParlaMint-GR_2021-01-25-S1-commons.seg160">Εδώ υπάρχουν δύο προβλήματα, κύριε Υπουργέ. Το πρώτο είναι πως έχει εισαχθεί αυθαίρετα - δεν χρησιμοποιώ τυχαία την έκφραση - χωρίς επιστημονική τεκμηρίωση ο χαρακτηρισμός «ρυθμισμένος και αρρύθμιστος σακχαρώδης διαβήτης». Δεν υπάρχει πουθενά στη διεθνή βιβλιογραφία και αυτό το λέει η Ελληνική Διαβητολογική Εταιρεία και η Παγκόσμια Οργάνωση για τον διαβήτη IDF, που κατατάσσει όλα τα άτομα που πάσχουν από σακχαρώδη διαβήτη στις ευπαθείς ομάδες.</seg>
                    <seg xml:id="ParlaMint-GR_2021-01-25-S1-commons.seg161">Tο δεύτερο εξίσου σημαντικό πρόβλημα είναι πως για ένα άτομο που πάσχει από σακχαρώδη διαβήτη - έστω αρρύθμιστο κατ' εσάς, αυθαίρετα - δεν αρκεί αυτό το στοιχείο, ώστε να μπορεί να ενταχθεί σε ευπαθείς ομάδες, αλλά θα πρέπει να είναι είτε πάνω από εξήντα πέντε χρόνων είτε να έχει ένα άλλο πολύ σοβαρό νόσημα. Δηλαδή, πού καταλήγουμε; Καταλήγουμε στο να περιορίζεται σε πολύ μεγάλο βαθμό ο αριθμός των συνανθρώπων μας, που εντάσσονται στις ευπαθείς ομάδες, τις ομάδες υψηλού κινδύνου και δεν δικαιούνται επομένως των μέτρων προστασίας και των προστατευτικών ρυθμίσεων ως προς την εργασία τους σε συνθήκες COVID -19.</seg>
                    <seg xml:id="ParlaMint-GR_2021-01-25-S1-commons.seg162">Ερωτάσθε, λοιπόν, κύριε Υπουργέ, και υπάρχει παράκληση για συγκεκριμένη απάντηση, για να μπορέσουμε κι εμείς συγκεκριμένα να ενημερώσουμε τους ενδιαφερόμενους, οι οποίοι σας είπα πώς έχουν αντιμετωπιστεί: Τα ερωτήματα είναι σαφή. Πρώτον, σκοπεύετε να τροποποιήσετε, επιτέλους, το Φύλλο Εφημερίδας της Κυβερνήσεως, το ΦΕΚ 4011/18-9-20, ώστε να συμπεριληφθούν όλοι οι πάσχοντες από σακχαρώδη διαβήτη στις ευπαθείς ομάδες, τις ομάδες υψηλού κινδύνου; Δεύτερη ερώτηση. Με αυτόν τον τρόπο θα μπορούν να υπάγονται οι συγκεκριμένοι εργαζόμενοι στην πράξη νομοθετικού περιεχομένου της 22ης Αυγούστου 2020, σ' αυτήν την ιδιαίτερα επικίνδυνη για αυτούς φάση της πανδημίας COVID -19.</seg>
                    <seg xml:id="ParlaMint-GR_2021-01-25-S1-commons.seg163">Ευχαριστώ πολύ, κυρία Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u30" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg164">Ευχαριστούμε.</seg>
                    <seg xml:id="ParlaMint-GR_2021-01-25-S1-commons.seg165">Να σας θυμίσω ότι ο χρόνος της ερώτησης είναι δύο λεπτά, με τη σχετική ανοχή πάντα.</seg>
                    <seg xml:id="ParlaMint-GR_2021-01-25-S1-commons.seg166">Κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u31" ana="#regular" who="#ΒΑΣΙΛΕΙΟΣ_ΚΟΝΤΟΖΑΜΑΝΗΣ">
                    <seg xml:id="ParlaMint-GR_2021-01-25-S1-commons.seg167">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg168">Κύριε Μπαλάφα, οι πολίτες που νοσούν από σακχαρώδη διαβήτη αποτελούν πραγματικά μια ευαίσθητη ομάδα του πληθυσμού. Στόχος μας είναι να προστατέψουμε όλες τις ευαίσθητες ομάδες, τώρα με την πανδημία του κορωνοϊού, η οποία αποτελεί μια πρόσθετη απειλή για τους ανθρώπους αυτούς. Λογικό είναι οι ευαίσθητες αυτές ομάδες του πληθυσμού να ανησυχούν ιδιαίτερα.</seg>
                    <seg xml:id="ParlaMint-GR_2021-01-25-S1-commons.seg169">Μας απασχολεί βεβαίως, το γεγονός αυτό και έχει τεθεί και στις συνεδριάσεις της Εθνικής Επιτροπής Προστασίας της Δημόσιας Υγείας, η οποία έχει τόσο την αρμοδιότητα, όσο και την επιστημονική τεκμηρίωση στη διάθεσή της προκειμένου να αποφαίνεται για τέτοιου είδους ζητήματα. Αυτή η Εθνική Επιτροπή είναι εκείνη που με απόφασή της καθόρισε τα κριτήρια για τις ευπαθείς ομάδες και ειδικότερα καθόρισε ποιες από τις ομάδες αυτές είναι αυξημένου κινδύνου για σοβαρή λοίμωξη από τον COVID -19.</seg>
                    <seg xml:id="ParlaMint-GR_2021-01-25-S1-commons.seg170">Σε αυτές τις εισηγήσεις της επιτροπής βασίστηκε και το ΦΕΚ, στο οποίο αναφέρεστε που δημοσιεύτηκε και καθορίζει τα κριτήρια αυτά. Υπάρχει πράγματι ο όρος «αρρύθμιστος διαβήτης» και του ηλικιακού κριτηρίου άνω των εξήντα πέντε ετών, όπως στο αποτυπώνεται στο ΦΕΚ η εισήγηση - απόφαση της Εθνικής Επιτροπής Προστασίας της Δημόσιας Υγείας. Δεν μπορούμε ως πολιτική ηγεσία να παρέμβουμε σε τέτοιου είδους διαδικασίες και όργανα. Καταλαβαίνουμε πόσο ευαίσθητα είναι τα ζητήματα αυτών των ευπαθών ομάδων, ιδιαιτέρως των ατόμων με σακχαρώδη διαβήτη.</seg>
                    <seg xml:id="ParlaMint-GR_2021-01-25-S1-commons.seg171">Τον πρώτο λόγο, σε κάθε περίπτωση, έχουν οι επιστήμονες οι οποίοι εισηγούνται στο πλαίσιο της επιστήμης με τα θέματα αυτά. Είμαστε ανοιχτοί βεβαίως, να συζητήσουμε το θέμα και εφόσον παραστεί ανάγκη να υπάρξει σχετική τροποποίηση, να προβούμε σ' αυτή. Θα το κοιτάξω στο πλαίσιο της ερώτησής σας.</seg>
                    <seg xml:id="ParlaMint-GR_2021-01-25-S1-commons.seg172">Η απάλειψη του αδόκιμου, όπως τον χαρακτηρίζετε, όρου «αρρύθμιστος διαβήτης» μπορεί να γίνει κατόπιν εισήγησης της Εθνικής Επιτροπής Προστασίας της Δημόσιας Υγείας και σε καμμία περίπτωση αυθαίρετα με πρωτοβουλία της ίδιας της πολιτείας.</seg>
                    <seg xml:id="ParlaMint-GR_2021-01-25-S1-commons.seg173">Θα ήθελα να επισημάνω σε αυτό το σημείο τη σχετική γνωμοδότηση του Κεντρικού Συμβουλίου Υγείας, η οποία αναφέρει: «Ο σακχαρώδης διαβήτης είναι ένα πολύ κοινό νόσημα και συχνά είναι ήπιος ή καλώς ρυθμισμένος…». Ίσως από εκεί προέρχεται ο αδόκιμος όρος που λέτε «αρρύθμιστος διαβήτης». Συνεχίζω: «Δεν εντάσσονται στις ομάδες υψηλού κινδύνου για COVID -19 όλοι οι πάσχοντες, αλλά μόνο όσοι έχουν επιπλοκές από τη νόσο και συνυπάρχοντα νοσήματα. Υπάρχουν ευρωπαϊκές οδηγίες από τον Ευρωπαϊκό Οργανισμό Πρόληψης Νοσημάτων και σύμφωνα με αυτές μπορούν να ενταχθούν οι πάσχοντες από σακχαρώδη διαβήτη με συνυπάρχοντα νοσήματα και ηλικία άνω των εξήντα πέντε». Αυτές είναι οι οδηγίες και η πρακτική και άλλων ευρωπαϊκών χωρών, όπως για παράδειγμα της Γαλλίας. Πιστεύω ότι στο πλαίσιο της σχετικής γνωμοδότησης του Κεντρικού Συμβουλίου Υγείας κινήθηκε και η Εθνική Επιτροπή Προστασίας της Δημόσιας Υγείας και έτσι δημοσιεύτηκε στο ΦΕΚ.</seg>
                    <seg xml:id="ParlaMint-GR_2021-01-25-S1-commons.seg174">Σε κάθε περίπτωση, αυτή η Εθνική Επιτροπή κάνει καλά τη δουλειά της, είναι σίγουρη για την επιστημονική τεκμηρίωση που έχει στη διάθεσή της και έχει τη γνώση, προκειμένου να προσεγγίζει σχετικά όλα τα ζητήματα.</seg>
                    <seg xml:id="ParlaMint-GR_2021-01-25-S1-commons.seg175">Σε κάθε περίπτωση, να επαναλάβω ότι είμαστε εδώ να ακούσουμε με μεγάλη προσοχή τους φορείς και τα αιτήματά τους, όπως στην προκειμένη περίπτωση τους Συλλόγους και την Ομοσπονδία Ατόμων με Σακχαρώδη Διαβήτη και μέσα από αρμόδιες εισηγήσεις και γνωμοδοτήσεις των επιστημονικών οργάνων, όπως είναι το Κεντρικό Συμβούλιο Υγείας και η Εθνική Επιτροπή Προστασίας της Δημόσιας Υγείας να θέσουμε αυτά τα ζητήματα και να βρεθεί λύση.</seg>
                    <seg xml:id="ParlaMint-GR_2021-01-25-S1-commons.seg176">Τέλος, σε περιπτώσεις όπου κάποιοι ασθενείς με διαβήτη δεν εντάσσονται στις ομάδες υψηλού κινδύνου, στις ευπαθείς ομάδες όπως ορίζει η σχετική υπουργική απόφαση, αλλά θεωρούν ότι θα πρέπει να ενταχθούν σε μια ομάδα υψηλού κινδύνου προηγείται αξιολόγηση της σοβαρότητας της νόσου από σχετικές επιτροπές.</seg>
                    <seg xml:id="ParlaMint-GR_2021-01-25-S1-commons.seg177">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u32" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg178">Και εγώ.</seg>
                    <seg xml:id="ParlaMint-GR_2021-01-25-S1-commons.seg179">Ορίστε, κύριε συνάδελφε, έχετε το λόγο για τρία λεπτά.</seg>
                </u>
                <u xml:id="ParlaMint-GR_2021-01-25-S1-commons.u33" ana="#regular" who="#ΜΠΑΛΑΦΑΣ_ΠΕΡΙΚΛΗ_ΙΩΑΝΝΗΣ">
                    <seg xml:id="ParlaMint-GR_2021-01-25-S1-commons.seg180">Ευχαριστώ.</seg>
                    <seg xml:id="ParlaMint-GR_2021-01-25-S1-commons.seg181">Λυπάμαι που το λέω, κύριε Υπουργέ, αλλά η απάντηση είναι γενικόλογη. Μιλάμε για ένα εκατομμύριο συνανθρώπους μας, δεν μιλάμε για πέντε ή δέκα. Το 10% του πληθυσμού με τον ένα ή τον άλλο τρόπο πάσχει από σακχαρώδη διαβήτη. Εγώ δεν το ήξερα.</seg>
                    <seg xml:id="ParlaMint-GR_2021-01-25-S1-commons.seg182">Αναφέρεστε, λοιπόν, στην Εθνική Επιτροπή Προστασίας Δημόσιας Υγείας. Έχει μια γνωμοδότηση. Εδώ, όμως, δεν πρόκειται για την επιτροπή, η οποία θα μπορούσε - μιλάω πολύ καλοπροαίρετα - να καλέσει τους φορείς, να συζητήσει μαζί τους, να πουν τη γνώμη τους, να συμβουλευτεί τη Διεθνή Επιτροπή για το Διαβήτη, την IDF. Δεν θέλω να υποδείξω τι πρέπει να κάνετε, αλλά νομίζω ότι πρέπει να αντιμετωπισθεί το πρόβλημα, αυτό είναι το ζήτημα.</seg>
                    <seg xml:id="ParlaMint-GR_2021-01-25-S1-commons.seg183">Ξέρετε κάτι; Δεν μπορεί να μπαίνουμε πίσω από την Επιτροπή Δημόσιας Υγείας. Πολιτική σε τελευταία ανάλυση είναι η απόφαση.</seg>
                    <seg xml:id="ParlaMint-GR_2021-01-25-S1-commons.seg184">Να πω και κάτι ακόμα. Δεν πιστεύω ότι αρνείται κανείς ότι αυτοί οι άνθρωποι είναι λίγο - πολύ στο έλεος του Θεού όταν υπάρχει τόσο αυξημένη πιθανότητα νόσησης και θανάτου στην κατηγορία αυτή των συνανθρώπων μας.</seg>
                    <seg xml:id="ParlaMint-GR_2021-01-25-S1-commons.seg185">Να προσθέσω κάτι ακόμα. Υπάρχει ζήτημα κόστους; Όχι, φυσικά. Υπάρχει ανάγκη μιας εντολής στους προϊστάμενους, στις δημόσιες υπηρεσίες που να λέει: Μην τον βάζεις στην πρώτη γραμμή της εργασίας τον άνθρωπο αυτόν, δώσε του μια άδεια ειδικού σκοπού και το ίδιο ισχύει για τους εργοδότες στον ιδιωτικού τομέα. Δεν λένε οι άνθρωποι να μη δουλέψουν, αλλά να δουλέψουν με τρόπους και προστατευτικά μέτρα για την υγεία τους, η οποία είναι πολύ ευάλωτη ιδιαίτερα σε συνθήκες COVID -19. Να τελειώσει ο COVID -19 και να δούμε τι θα κάνουμε.</seg>
                    <seg xml:id="ParlaMint-GR_2021-01-25-S1-commons.seg186">Εγώ δεν είμαι γιατρός - δεν ξέρω εσείς - και ιδιαίτερα δεν είμαι και διαβητολόγος, αλλά η Διεθνής Επιτροπή, η IDF, λέει ότι δεν υπάρχει διαχωρισμός «ρυθμισμένου» και «αρρύθμιστου». Από αυτά που διάβασα - αρκετά πράγματα σας διαβεβαιώ - είναι δική σας εφεύρεση το «ρυθμισμένος», «αρρύθμιστος», είναι πατέντα ελληνική κυβερνητική σε αυτή τη φάση. Δεν υπάρχει πουθενά από την IDF τέτοια διαίρεση. Σε κάθε περίπτωση, πιστεύω ότι πρέπει να συζητήσετε επιτέλους με τους ανθρώπους αυτούς.</seg>
                    <seg xml:id="ParlaMint-GR_2021-01-25-S1-commons.seg187">Θα έλεγα, τελειώνοντας, ότι δεν πρέπει οι άνθρωποι αυτοί να είναι αόρατοι. Μπορούν να συνεχίσουν να δουλεύουν με εξ αποστάσεως εργασία, με ειδικές συνθήκες, με μια άδεια ειδικού σκοπού, κατά κάποιο τρόπο. Δεν μπορεί να έχεις, όμως, μέσα στα νοσοκομεία σε τμήματα επειγόντων περιστατικών πάσχοντες από σακχαρώδη διαβήτη σε αυτήν τη φάση και γενικά στο χώρο της υγείας ή τηλεφωνητές - αυτά είναι τα δικά τους λόγια, δεν είναι δικά μου - σε κέντρα νοσοκομείων. Γιατί να μην μπορούν να δουλέψουν κάποιοι από αυτούς ή οι περισσότεροι από αυτούς με τηλεργασία, με εξ αποστάσεως εργασία;</seg>
                    <seg xml:id="ParlaMint-GR_2021-01-25-S1-commons.seg188">Παρεμπιπτόντως είναι μια από τις ομάδες αυτές που θα πρέπει, ενώ δεν έχει οριστεί ακόμα, να εμβολιαστούν κατά προτεραιότητα.</seg>
                    <seg xml:id="ParlaMint-GR_2021-01-25-S1-commons.seg189">Να είστε καλά. Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u34" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg190">Και εγώ σας ευχαριστώ, κύριε συνάδελφε.</seg>
                    <seg xml:id="ParlaMint-GR_2021-01-25-S1-commons.seg191">Ορίστε, κύριε Υπουργέ, έχετε το λόγο.</seg>
                </u>
                <u xml:id="ParlaMint-GR_2021-01-25-S1-commons.u35" ana="#regular" who="#ΒΑΣΙΛΕΙΟΣ_ΚΟΝΤΟΖΑΜΑΝΗΣ">
                    <seg xml:id="ParlaMint-GR_2021-01-25-S1-commons.seg192">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg193">Κύριε Μπαλάφα, σε καμμία περίπτωση δεν νομίζω ότι - και από τα δικά σας τα λόγια και από τα δικά μου - είπε κανείς ότι αυτοί οι άνθρωποι δεν θέλουν να δουλέψουν. Προς Θεού! Απλώς πρέπει να διασφαλίσουμε τις συνθήκες, έτσι ώστε όσοι είναι στο χώρο εργασίας να εργάζονται με ασφάλεια και τηρώντας όλους τους κανόνες υγιεινής και όσοι είναι εκτός εργασίας πάλι να έχουν τη δυνατότητα, με τηλεργασία κυρίως, να μπορούν να προσφέρουν τις υπηρεσίες τους.</seg>
                    <seg xml:id="ParlaMint-GR_2021-01-25-S1-commons.seg194">Σε κάθε περίπτωση, ο στόχος του κράτους είναι να προστατεύσει όλους τους πολίτες, που ανήκουν σε κάποια ευαίσθητη ομάδα του πληθυσμού. Εμείς λαμβάνουμε πολιτικές αποφάσεις κατόπιν εισηγήσεων. Σας είπα ότι αυτές ήταν οι εισηγήσεις της αρμόδιας επιτροπής.</seg>
                    <seg xml:id="ParlaMint-GR_2021-01-25-S1-commons.seg195">Σε ό,τι αφορά το αν ο όρος είναι δόκιμος ή όχι, να το εξετάσουμε. Βεβαίως, είμαστε ανοιχτοί, προκειμένου να δούμε αν, πράγματι, έχουν αλλάξει τα επιστημονικά αυτά δεδομένα και τα τεκμήρια, έτσι ώστε να μπορέσουν και αυτοί οι άνθρωποι να ενταχθούν στη συγκεκριμένη κατηγορία, προκειμένου να ευεργετηθούν των διατάξεων που προβλέπουν την άδεια ειδικού σκοπού.</seg>
                    <seg xml:id="ParlaMint-GR_2021-01-25-S1-commons.seg196">Σας είπα ότι θα το εξετάσουμε, θα είμαστε σε επικοινωνία και επαφή με τους φορείς και τους συλλόγους, προκειμένου να δούμε τα αιτήματά τους. Σε κάθε περίπτωση, όμως, θα πρέπει να έχουμε στη διάθεσή μας την απαραίτητη επιστημονική τεκμηρίωση και την εισήγηση των ειδικών, προκειμένου να λάβουμε τις σχετικές αποφάσεις.</seg>
                    <seg xml:id="ParlaMint-GR_2021-01-25-S1-commons.seg197">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u36" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg198">Κι εγώ σας ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg199">Πάμε στην τελευταία ερώτηση του κύκλου που θα απαντήσει ο Αναπληρωτής Υπουργός κ. Κοντοζαμάνης. Είναι η τρίτη επίκαιρη ερώτηση με αριθμό 321/18-1-2021 δεύτερου κύκλου του ΣΤ΄ Αντιπροέδρου της Βουλής και Βουλευτή Λάρισας του Κομμουνιστικού Κόμματος Ελλάδας κ. Γεωργίου Λαμπρούλη προς τον Υπουργό Υγείας, με θέμα: «Την αποκατάσταση της λειτουργίας του Γενικού Νοσοκομείου Λάρισας (ΓΝΛ)».</seg>
                    <seg xml:id="ParlaMint-GR_2021-01-25-S1-commons.seg200">Κύριε συνάδελφε, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u37" ana="#regular" who="#ΛΑΜΠΡΟΥΛΗΣ_ΑΡΙΣΤΕΙΔΗ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg201">Ευχαριστώ πολύ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg202">Όπως είπατε κι εσείς, στο πλαίσιο αντιμετώπισης του δεύτερου κύματος της πανδημίας, το Γενικό Νοσοκομείο της Λάρισας μετατράπηκε εξ ολοκλήρου σε νοσοκομείο μιας νόσου, αφού έπαψε κάθε άλλη λειτουργία του: Χειρουργεία, εξωτερικά ιατρεία, διερεύνηση άλλων ασθενειών, παρακολούθηση χρόνιων ασθενών κ.λπ., στερώντας και αποκλείοντας εκατοντάδες ασθενείς από τη δυνατότητα υπηρεσιών υγείας στο νοσοκομείο.</seg>
                    <seg xml:id="ParlaMint-GR_2021-01-25-S1-commons.seg203">Αφού, λοιπόν, ομαλοποιήθηκε η κατάσταση μετά τις γιορτές σε ό,τι αφορά τα περιστατικά COVID στο νοσοκομείο, υπήρξε η δημόσια δέσμευση της διοίκησης του Γενικού Νοσοκομείου και της Κυβέρνησης κατ' επέκταση για την επαναλειτουργία του νοσοκομείου, δεσμεύσεις που, όπως κατήγγειλαν και οι εργαζόμενοι, αποδείχτηκαν παραπλανητικές και ψευδείς.</seg>
                    <seg xml:id="ParlaMint-GR_2021-01-25-S1-commons.seg204">Στην ουσία, ο σχεδιασμός μετά από δυο - τρεις μέρες από τη δημόσια δέσμευση, όπως προείπα, αφορούσε, όπως ανακοινώθηκε από τις διοικήσεις Νοσοκομείου και 5ης Υγειονομικής Περιφέρειας, τη μετατροπή εκ νέου πάνω από το 50% της δύναμης του νοσοκομείου σε κλίνες μίας νόσου, ενώ παρέμενε και παραμένει ασαφές το αν θα μεταφερθούν τμήματα του χειρουργικού τομέα στο Πανεπιστημιακό Νοσοκομείο της Λάρισας, δηλαδή προκειμένου να αξιοποιηθούν και οι κλινικές αυτές για COVID περιστατικά.</seg>
                    <seg xml:id="ParlaMint-GR_2021-01-25-S1-commons.seg205">Σύμφωνα με τους εργαζόμενους, γιατρούς, νοσηλευτές, οι μεθοδεύσεις αυτές - οι αποφάσεις ενδεχομένως - συντείνουν στην περαιτέρω υποβάθμιση και τη σχεδιαζόμενη αλλαγή χαρακτήρα του νοσοκομείου, αξιοποιώντας ως μέσο και ευκαιρία την πανδημία, φυσικά, ενώ δε γίνεται λόγος για τη στελέχωση με όλο το αναγκαίο προσωπικό όλων των ειδικοτήτων, μπροστά, φυσικά, και στο ενδεχόμενο του τρίτου κύματος της πανδημίας.</seg>
                    <seg xml:id="ParlaMint-GR_2021-01-25-S1-commons.seg206">Παράλληλα, με τις αυταρχικές και χωρίς επιστημονική βάση πολιτικές αποφάσεις, που επηρέασαν και επηρεάζουν την υγεία της περιοχής του λαού μας της πόλης μας, της Λάρισας, αρνούνται οι διοικούντες να αναλάβουν και τη νομική ευθύνη των επιλογών τους. Δηλαδή, αφού σχεδίασαν και έδωσαν εντολές για την άσκηση της λεγόμενης «ιατρικής πολέμου», ιατρικής και νοσηλευτικής, δηλαδή, φροντίδας από ανεκπαίδευτούς και άσχετων ειδικοτήτων επαγγελματίες υγείας, ανυπαρξία κατάλληλων υποδομών και διαδικασιών για τη φροντίδα ασθενών με COVID -19 και κυρίως των μη COVID ασθενών, δεν αναλαμβάνουν την ποινική και αστική ευθύνη όσων με δική τους εντολή έγιναν.</seg>
                    <seg xml:id="ParlaMint-GR_2021-01-25-S1-commons.seg207">Όλα αυτά αφορούν αποφάσεις που ελήφθησαν και συνεχίζουν να λαμβάνονται από ένα προκλητικά ελλιπές διοικητικό συμβούλιο του Γενικού Νοσοκομείου Λάρισας, αφού τα εκλεγμένα αιρετά μέλη, γιατροί και λοιπό προσωπικό, οι οποίοι εκλέχθηκαν το καλοκαίρι, ακόμα αναμένουν τη δημοσίευση του ΦΕΚ.</seg>
                    <seg xml:id="ParlaMint-GR_2021-01-25-S1-commons.seg208">Ρωτάμε τον κύριο Υπουργό σε ποιες ενέργειες θα προβεί ώστε, αφενός μεν, να αποκατασταθεί άμεσα η επαναλειτουργία του Γενικού Νοσοκομείου της Λάρισας, να γίνουν όλες οι αναγκαίες μαζικές προσλήψεις μόνιμου προσωπικού όλων των ειδικοτήτων, τόσο στο νοσοκομείο όσο και την πρωτοβάθμια φροντίδα της πόλης, κατ' επέκταση στον νομό, καθώς και να προετοιμαστούν οι υποδομές για τη θωράκιση των εμβολιαστικών κέντρων και αντίστοιχα την πρόσληψη του προσωπικού.</seg>
                    <seg xml:id="ParlaMint-GR_2021-01-25-S1-commons.seg209">Επίσης, ρωτάμε αν θα προχωρήσετε σε επίταξη ιδιωτικών δομών της περιοχής για αξιοποίηση στην περίπτωση του τρίτου κύματος, όπως είπαμε, της πανδημίας και παράλληλα σε μονιμοποίηση όλου του προσωπικού όλων των ειδικοτήτων που είναι με ληξιπρόθεσμες συμβάσεις εργασίας, επικουρικό προσωπικό και πάει λέγοντας.</seg>
                    <seg xml:id="ParlaMint-GR_2021-01-25-S1-commons.seg210">Φυσικά, ρωτάμε αν θα προχωρήσετε σε άμεση νομοθετική ρύθμιση απαλλαγής από ποινική και αστική ευθύνη των υγειονομικών για όλο το διάστημα, που ασκήθηκε και ασκείται αυτό που είπαμε, η ιατρική εκτάκτου ανάγκης.</seg>
                    <seg xml:id="ParlaMint-GR_2021-01-25-S1-commons.seg211">Παράλληλα, ένα από τα πάγια αιτήματα των υγειονομικών είναι η ένταξή τους στα βαρέα και ανθυγιεινά επαγγέλματα.</seg>
                </u>
                <u xml:id="ParlaMint-GR_2021-01-25-S1-commons.u38" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg212">Ευχαριστώ.</seg>
                    <seg xml:id="ParlaMint-GR_2021-01-25-S1-commons.seg213">Έχετε τον λόγο, κύριε Υπουργέ.</seg>
                </u>
                <u xml:id="ParlaMint-GR_2021-01-25-S1-commons.u39" ana="#regular" who="#ΒΑΣΙΛΕΙΟΣ_ΚΟΝΤΟΖΑΜΑΝΗΣ">
                    <seg xml:id="ParlaMint-GR_2021-01-25-S1-commons.seg214">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg215">Κύριε Λαμπρούλη, ευχαριστώ για την ερώτηση γιατί μας δίνετε την ευκαιρία να τονίσουμε για μία ακόμη φορά ότι η Λάρισα έχει δύο δημόσια νοσοκομεία και θα συνεχίσει να τα έχει. Σε καμμία περίπτωση, λόγω των εκτάκτων μέτρων που ελήφθησαν λόγω του κορωνοϊού, δεν αλλάζει ο χαρακτήρας αυτών των νοσοκομείων. Επομένως, δεν υφίσταται κανένα απολύτως ζήτημα για τη λειτουργία ή όχι του Γενικού Νοσοκομείου Λάρισας. Σκοπός μας είναι η αναβάθμιση των υπηρεσιών του νοσοκομείου και όχι η αναστολή λειτουργίας του.</seg>
                    <seg xml:id="ParlaMint-GR_2021-01-25-S1-commons.seg216">Αναφέρετε στην ερώτησή σας ότι το Γενικό Νοσοκομείο Λάρισας έχει μετατραπεί εξολοκλήρου σε νοσοκομείο COVID -19. Επιτρέψτε μου να σας πω ότι αυτό δεν είναι ακριβές. Έχουν όντως δημιουργηθεί κλινικές αποκλειστικά για τη νοσηλεία ύποπτων και επιβεβαιωμένων περιστατικών κορωνοϊού από τις ήδη υπάρχουσες κλινικές. Μετατέθηκαν χρονικά όλες οι χειρουργικές πράξεις, που ιατρικά δε θα έθεταν σε κίνδυνο τη ζωή των ασθενών και επομένως, θα μπορούσαν να πραγματοποιηθούν σε μεταγενέστερο χρονικό διάστημα.</seg>
                    <seg xml:id="ParlaMint-GR_2021-01-25-S1-commons.seg217">Σήμερα που μιλάμε, έχουν ξεκινήσει και γίνονται τα χειρουργεία αυτά και το νοσοκομείο, καθ' όλη τη διάρκεια της πανδημίας, συνέχισε να εφημερεύει σύμφωνα με το πρόγραμμα εφημερίας της περιοχής. Η ογκολογική κλινική συνέχισε να εξυπηρετεί τους ασθενείς της και για τις προγραμματισμένες θεραπείες τους. Η μονάδα τεχνητού νεφρού δεν σταμάτησε ούτε μία μέρα τη λειτουργία της. Το ίδιο και η μονάδα μεσογειακής αναιμίας.</seg>
                    <seg xml:id="ParlaMint-GR_2021-01-25-S1-commons.seg218">Σκοπός μας είναι φυσικά η προστασία των πολιτών κατά τη διάρκεια της πανδημίας και η ευθύνη αυτή είναι μεγαλύτερη. Μόνο φυσικά που το διάστημα της πανδημίας ο κορωνοϊός συνεχίζει να μας απειλεί με την μεταδοτικότητά του στην κοινότητα και με την ολοκλήρωση του εμβολιασμού στον πληθυσμό πιστεύουμε ότι το Εθνικό Σύστημα Υγείας θα επανέλθει στην κανονικότητα του. Μέχρι τότε πρέπει να είμαστε ιδιαίτερα προσεκτικοί και τα νοσοκομεία μας σε πλήρη εγρήγορση και ετοιμότητα. Υπάρχει συγκεκριμένο σχέδιο και για την περιοχή της Λάρισας και της ευρύτερης περιοχής της Θεσσαλίας προκειμένου, εάν έχουμε τρίτο κύμα - που όλοι απευχόμαστε - να μπορέσουμε να ανταποκριθούμε με επάρκεια, με επιτυχία, όπως έχει γίνει μέχρι σήμερα.</seg>
                    <seg xml:id="ParlaMint-GR_2021-01-25-S1-commons.seg219">Υπάρχει κι ένα ακόμα στοιχείο, που δείχνει ότι οι προθέσεις μας είναι εκ διαμέτρου αντίθετες από τα λεγόμενά σας. Επιδιώκουμε, δηλαδή, με πράξεις την ενίσχυση και αναβάθμιση του Γενικού Νοσοκομείου Λάρισας και αναφέρομαι στο κομμάτι των προσλήψεων του προσωπικού μόνιμου και επικουρικού.</seg>
                    <seg xml:id="ParlaMint-GR_2021-01-25-S1-commons.seg220">Να επαναλάβω ότι χρειαζόμαστε μόνιμες λύσεις στο σύστημα και έχουμε προχωρήσει τόσο στην προκήρυξη μονίμων θέσεων ιατρικού προσωπικού και λοιπού προσωπικού όσο και επικουρικού.</seg>
                    <seg xml:id="ParlaMint-GR_2021-01-25-S1-commons.seg221">Συγκεκριμένα, έχουμε προκηρύξει οκτώ θέσεις μόνιμων γιατρών που θα ενισχύσουν με τις υπηρεσίες τους τη λειτουργία κλινικών και τμημάτων του νοσοκομείου. Οι γιατροί έχουν ήδη αναλάβει υπηρεσία για μία θέση νευρολογίας, μια παθολογίας, δύο αναισθησιολογίας φυσιολογίας. Ένας Διευθυντής Ακτινολογίας και ένας Επιμελητής Β' Χειρουργικής αναμένουν το ΦΕΚ διορισμού τους, όπως επίσης και δύο ακόμη γιατροί στις ειδικότητες ουρολογίας και γαστρεντερολογίας. Είναι δεκατρείς θέσεις επικουρικών γιατρών.</seg>
                    <seg xml:id="ParlaMint-GR_2021-01-25-S1-commons.seg222">Σε ό,τι αφορά το λοιπό προσωπικό από την προκήρυξη 2Κ του ΑΣΕΠ, έχουμε την πρόσληψη μόνιμων νοσηλευτών κατηγορίας ΤΕ και έχουμε την προκήρυξη 6Κ σε εξέλιξη με την οποία αναμένουμε την κάλυψη επιπλέον θέσεων λοιπού προσωπικού διαφόρων ειδικοτήτων. Ενενήντα ένα άτομα λοιπού επικουρικού προσωπικού διαφόρων ειδικοτήτων έχουν αναλάβει υπηρεσία το προηγούμενο διάστημα, υπηρετώντας αυτή τη στιγμή στο νοσοκομείο. Τριάντα έξι άτομα ΤΕ Νοσηλευτικής, επτά άτομα ΔΕ Βοηθών Νοσηλευτών, τέσσερα άτομα Χειριστών Εμφανιστών, έξι άτομα Ιατρικών Εργαστηρίων, δεκατρία άτομα Μεταφορέων Ασθενών, ένα άτομο Βοηθητικό Προσωπικό Καθαριότητας, είκοσι ένα άτομα Βοηθών Θαλάμων, ένα άτομο ΔΕ Μαγείρων και δύο άτομα υποχρεωτικής εκπαίδευσης τραπεζοκόμων.</seg>
                    <seg xml:id="ParlaMint-GR_2021-01-25-S1-commons.seg223">Το έχουμε πει και θα το ξαναπούμε: Ενισχύουμε - και θα συνεχίσουμε να το κάνουμε με οποιονδήποτε τρόπο - το προσωπικό του Εθνικού Συστήματος Υγείας. Θέλουμε μόνιμες προσλήψεις και γι' αυτό προχωρούμε σε αυτές. Επειδή, όμως, υπάρχουν και χρονοβόρες διαδικασίες, αξιοποιούμε τη δυνατότητα προσλήψεως επικουρικού προσωπικού, το οποίο σταδιακά μονιμοποιείται - είναι δέσμευση της Κυβέρνησης, κυρίως σε ό,τι αφορά το νοσηλευτικό προσωπικό - κυρίως μέσω της προκήρυξης μόνιμων θέσεων, που αυτό γίνεται και στην περίπτωση του Γενικού Νοσοκομείου της Λάρισας.</seg>
                    <seg xml:id="ParlaMint-GR_2021-01-25-S1-commons.seg224">Κλείνοντας, να απαντήσω και σε δύο ακόμη ζητήματα, που μου έχετε θέσει.</seg>
                    <seg xml:id="ParlaMint-GR_2021-01-25-S1-commons.seg225">Όσον αφορά στην ένταξη των υγειονομικών σε καθεστώς βαρέων και ανθυγιεινών - το γνωρίζουμε όλοι, το έχουμε πει, άλλωστε, και σε άλλες απαντήσεις στο πλαίσιο του κοινοβουλευτικού ελέγχου - περιμένουμε την εισήγηση της αρμόδιας Επιτροπής, η οποία θα εισηγηθεί στον Υπουργό Εργασίας την ένταξη επαγγελμάτων στα βαρέα και ανθυγιεινά. Ως Υπουργείο Υγείας έχουμε πει ότι η ένταξη των υγειονομικών σε αυτό το καθεστώς μας βρίσκει σύμφωνους.</seg>
                    <seg xml:id="ParlaMint-GR_2021-01-25-S1-commons.seg226">Τέλος, όσον αφορά στη νομοθετική ρύθμιση απαλλαγής από ποινική και αστική ευθύνη των υγειονομικών για όλο το διάστημα που ασκήθηκε και ασκείται η ιατρική, επιτρέψτε μου να πω το εξής: Υπάρχει θεσμικό πλαίσιο, το οποίο καλύπτει τέτοιες περιπτώσεις, αλλά, βεβαίως, εξετάζουμε, με διάφορες πρωτοβουλίες - και νομοθετικές - στο μέλλον, το πλαίσιο αυτό, προκειμένου να το εκσυγχρονίσουμε και να το αναπτύξουμε ακόμα περισσότερο, λαμβάνοντας υπόψη και τα δικαιώματα των ασθενών.</seg>
                    <seg xml:id="ParlaMint-GR_2021-01-25-S1-commons.seg227">Επιτρέψτε μου να μην πω κάτι παραπάνω αυτή τη στιγμή και να δεσμευτώ ότι στο μέλλον θα αναλάβουμε συγκεκριμένες πρωτοβουλίες.</seg>
                    <seg xml:id="ParlaMint-GR_2021-01-25-S1-commons.seg228">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u40" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg229">Ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg230">Κύριε συνάδελφε, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u41" ana="#regular" who="#ΛΑΜΠΡΟΥΛΗΣ_ΑΡΙΣΤΕΙΔΗ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg231">Επιτρέψτε μου να πω το εξής, κυρία Πρόεδρε. Παρουσιάζεται μια εικονική πραγματικότητα, όλα ωραία και καλά. Αυτά κάνουν και οι διοικητές στη Λάρισα. Το ξέρουμε, το λέμε και το έχουμε καταγγείλει ως κόμμα.</seg>
                    <seg xml:id="ParlaMint-GR_2021-01-25-S1-commons.seg232">Κύριε Υπουργέ, στο Γενικό Νοσοκομείο ήμουν ένα μήνα την περίοδο του δεύτερου κύματος και το ξέρετε πολύ καλά. Φυσικά και λειτουργούσε η Μονάδα Τεχνητού Νεφρού. Αν μη τι άλλο έπρεπε να λειτουργεί και με τα χίλια ζόρια την κρατούσαν οι συνάδελφοι εκεί για να λειτουργήσει. Διότι όταν εμφανίστηκαν στο ΙΑΣΩ, στο ιδιωτικό κέντρο, στη μονάδα, δηλαδή, τεχνητού νεφρού του ΙΑΣΩ, περιστατικά COVID νεφροπαθών που αιμοκαθάρονταν, μεταφέρθηκαν στο Γενικό Νοσοκομείο, στη δημόσια μονάδα. Αν αυτό σας λέει κάτι, βγαίνουν και τα αντίστοιχα συμπεράσματα, γιατί δεν έχουμε τον χρόνο να ανοίξουμε αυτή την κουβέντα.</seg>
                    <seg xml:id="ParlaMint-GR_2021-01-25-S1-commons.seg233">Όσον αφορά το ότι λειτουργούσαν τα επείγοντα για όλα τα περιστατικά, φυσικά και θα λειτουργήσουν τα επείγοντα για όλα τα περιστατικά. Πού γινόταν, όμως, η νοσηλεία όσων κρίνονταν ότι θα έπρεπε να νοσηλευτούν; Στο Γενικό Νοσοκομείο της Λάρισας; Όχι βέβαια. Διασπείρονταν όπου γης. Πού δηλαδή; Ή, ενδεχομένως, στο Πανεπιστημιακό Νοσοκομείο όπου υπήρχε η δυνατότητα για νοσηλεία non - COVID, μη COVID ασθενών, ή στον ιδιωτικό τομέα, με ό,τι αυτό συνεπάγεται. Άρα, μη λέτε ότι λειτουργούσε πλήρως.</seg>
                    <seg xml:id="ParlaMint-GR_2021-01-25-S1-commons.seg234">Η ερώτηση έχει ακριβώς αυτό το στόχο, να αναδείξει, δηλαδή, τα ζητήματα και να ακούσουμε από εσάς τις αντίστοιχες λύσεις, τις προτάσεις, τους σχεδιασμούς, αν θέλετε, σε ό,τι αφορά την επαναλειτουργία μπροστά στο τρίτο κύμα της πανδημίας, όπου ναι μεν το Γενικό - όπως και όλα τα νοσοκομεία - θα υποδέχεται, θα νοσηλεύει περιστατικά COVID, αλλά δεν θα αμελεί, δεν θα παραβλέπει τη νοσηλεία και την αντιμετώπιση των non - COVID περιστατικών.</seg>
                    <seg xml:id="ParlaMint-GR_2021-01-25-S1-commons.seg235">Μάλιστα, κύριε Υπουργέ - θα σας καταθέσω το σχετικό έγγραφο - μπροστά σε αυτό το σχεδιασμό που είπα, όπου η υγειονομική περιφέρεια επανέρχεται πάλι σε μία λογική σχεδιασμού με βάση το πώς λειτούργησε το Γενικό Νοσοκομείο στο δεύτερο κύμα της πανδημίας, υπάρχουν συγκεκριμένες προτάσεις - μπροστά στο τρίτο κύμα - με επιστημονικά και αντικειμενικά κριτήρια, στη βάση, δηλαδή, της ασφάλειας, της αναλογίας κλινών, των διαθέσιμων ιατρών και νοσηλευτών, αντίστοιχα του βοηθητικού προσωπικού και πάει λέγοντας, αλλά και με βάση, φυσικά, τις εμπειρίες και τα διδάγματα από το δεύτερο κύμα.</seg>
                    <seg xml:id="ParlaMint-GR_2021-01-25-S1-commons.seg236">Στο έγγραφο αυτό αναφέρεται πόσες κλίνες θα πρέπει να δοθούν από το Νοσοκομείο για τη νοσηλεία των COVID περιστατικών - σαράντα επτά συγκεκριμένα - αλλά και ότι οι κλίνες των ΜΕΘ, βάσει των κριτηρίων ασφαλείας και στελέχωσης, δεν μπορούν να υπερβαίνουν τα δεκαέξι κρεβάτια. Κάποιες, φυσικά, από τις κλίνες αυτές να είναι καθαρές, δηλαδή για νοσηλεία των λεγόμενων μη COVID αρρώστων.</seg>
                    <seg xml:id="ParlaMint-GR_2021-01-25-S1-commons.seg237">Αντίστοιχα, η αποκατάσταση της λειτουργίας της χειρουργικής κλινικής, που δεν λειτουργούσε, της παιδοχειρουργικής, που δεν λειτουργούσε, της ουρολογικής, που δεν λειτουργούσε, γιατί μετατράπηκαν σε COVID κλίνες τα κρεβάτια των κλινικών αυτών, πολύ δε περισσότερο που η ουρολογική μετατράπηκε σε μονάδα εντατικής θεραπείας, αυξάνοντας τα κρεβάτια ΜΕΘ και ΜΑΦ από δεκαέξι που είχε το νοσοκομείο σε τριάντα ένα με ό,τι αυτό συνεπάγεται για τη νοσηλεία των ασθενών, κύριε Υπουργέ, και για τις συνθήκες νοσηλείας. Και αυτά τα ξέρετε.</seg>
                    <seg xml:id="ParlaMint-GR_2021-01-25-S1-commons.seg238">Γι' αυτό είπαμε από την πρώτη στιγμή, αν θέλετε, με την έναρξη του δεύτερου κύματος της πανδημίας, ότι η κυβέρνηση εγκληματεί και εγκλημάτησε αφού δεν αξιοποίησε όλο το προηγούμενο διάστημα μεταξύ του πρώτου και δεύτερου κύματος της πανδημίας για να στελεχώσει τα νοσοκομεία με προσωπικό, αλλά και να ενισχύσει υποδομές, ιατροτεχνολογικό εξοπλισμό και πάει λέγοντας.</seg>
                    <seg xml:id="ParlaMint-GR_2021-01-25-S1-commons.seg239">Αντίστοιχα, η αποκατάσταση του χειρουργικού έργου του νοσοκομείου - πρόταση, δηλαδή, για την παράλληλη λειτουργία ενόψει του τρίτου κύματος βάσει των έκτακτων προβλέψεων για την περίοδο της πανδημίας - με χειρουργική αντιμετώπιση των καρκινοπαθών, οι οποίοι περιμέναν να χειρουργηθούν στο δεύτερο κύμα και φυσικά, την παράλληλη λειτουργία των χειρουργικών αιθουσών για τη διενέργεια των χειρουργικών επεμβάσεων. Δεν χρειάζεται για παράδειγμα μία τουλάχιστον - εδώ προτείνεται μία από τους διευθυντές των ιατρικών τομέων, που είναι ομόφωνη απόφαση και ομόφωνα σχεδιάστηκε μπροστά στο ενδεχόμενο τρίτο κύμα για το πώς το νοσοκομείο μπορεί να λειτουργήσει - χειρουργική αίθουσα για COVID νοσούντα που, ενδεχομένως, πρέπει να χειρουργηθεί από ένα έκτακτο περιστατικό;</seg>
                    <seg xml:id="ParlaMint-GR_2021-01-25-S1-commons.seg240">Δεν χρειάζονται η άμεση δημιουργία των αναγκαίων υποδομών για τη νοσηλεία νοσούντων από COVID, παροχές οξυγόνου, υψηλή ροή, το λεγόμενο high flow, θάλαμοι αρνητικής πίεσης. Έχει το Γενικό Νοσοκομείο θάλαμο αρνητικής πίεσης ή θαλάμους αρνητικής πίεσης; Μέτρα ατομική προστασίας; Να μην σας περιγράψω την κατάσταση, δεν έχουμε τον χρόνο, για το τι τραβούσαν οι συνάδελφοι ιατροί, νοσηλευτές κ.λπ..</seg>
                    <seg xml:id="ParlaMint-GR_2021-01-25-S1-commons.seg241">Όπως επίσης και ο απαραίτητος ιατροτεχνολογικός εξοπλισμός, που λείπει, ενώ χρειάζεται και είναι απαραίτητος διότι οι συνθήκες νοσηλείας, αλλά και λειτουργίας ιατρών και νοσηλευτών μέσα σε θαλάμους με COVID περιστατικά είναι πολύ επικίνδυνες. Και τα αποτελέσματα με βάση τη νόσηση υγειονομικών, ιατρών - νοσηλευτών, τα ξέρετε πολύ καλά, τα ξέρουν όλοι.</seg>
                    <seg xml:id="ParlaMint-GR_2021-01-25-S1-commons.seg242">Κλείνω με αυτό, κυρία Πρόεδρε, και συγγνώμη γιατί καταχράστηκα τον χρόνο.</seg>
                    <seg xml:id="ParlaMint-GR_2021-01-25-S1-commons.seg243">Όμως δείτε, μιλάτε για προσλήψεις, είπατε αριθμούς. Είναι σταγόνα στον ωκεανό μπροστά στις τεράστιες ανάγκες και του Γενικού Νοσοκομείου της Λάρισας. Δείτε, πέντε παθολόγοι και είκοσι ειδικευόμενοι παθολογίας αναγκάζονται όλο αυτό το διάστημα να νοσηλεύουν σε επισφαλείς συνθήκες εκατόν είκοσι πέντε βαριά πάσχοντες ασθενείς. Και ξέρετε τι σημαίνει βαριά πάσχων ασθενής με COVID, τι χρειάζεται όχι μόνο από συνθήκες, αλλά και από προσωπικό.</seg>
                    <seg xml:id="ParlaMint-GR_2021-01-25-S1-commons.seg244">Έξι μόνιμοι εντατικολόγοι και τρεις τους τραβούσανε - να το πω έτσι - επιτρέψτε μου τη λέξη, από τα ΤΕΠ, όπου εκεί ήταν η οργανική θέση τους, για να συνδράμουν το έργο για τα τριάντα ένα κρεβάτια που είχαν την ευθύνη οι έξι εντατικολόγοι στο Νοσοκομείο της Λάρισας και όχι μόνο γι' αυτά.</seg>
                </u>
                <u xml:id="ParlaMint-GR_2021-01-25-S1-commons.u42" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg245">Κύριε συνάδελφε, παρακαλώ ολοκληρώστε.</seg>
                </u>
                <u xml:id="ParlaMint-GR_2021-01-25-S1-commons.u43" ana="#regular" who="#ΛΑΜΠΡΟΥΛΗΣ_ΑΡΙΣΤΕΙΔΗ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg246">Ολοκληρώνω.</seg>
                    <seg xml:id="ParlaMint-GR_2021-01-25-S1-commons.seg247">Να μην πούμε, λοιπόν, για το νοσηλευτικό προσωπικό, που προσλήφθηκε με συγκεκριμένες συμβάσεις, δηλαδή με ληξιπρόθεσμες συμβάσεις, τα οποία αυτά παιδιά κλήθηκαν να αντιμετωπίζουν ασθενείς σε συνθήκες ΜΕΘ, χωρίς να έχουν περάσει ούτε τη βασική εκπαίδευση που απαιτείται και χρειάζεται ένα εξάμηνο, και τα ξέρετε πολύ καλά αυτά. Είναι πάρα πολλά τα παραδείγματα.</seg>
                    <seg xml:id="ParlaMint-GR_2021-01-25-S1-commons.seg248">Εμείς, όμως, εστιάζουμε στο εξής και στα ερωτήματά μας και στην κουβέντα μας με αφορμή την ερώτηση: Ο σχεδιασμός επαναλειτουργίας του νοσοκομείου, που σε καμμία περίπτωση, όπως τονίζουν και οι ιατροί και οι νοσηλευτές, δεν θα επιτρέψουν να μετατραπεί ξανά σε νοσοκομείο μίας νόσου.</seg>
                    <seg xml:id="ParlaMint-GR_2021-01-25-S1-commons.seg249">Σας ευχαριστώ, κυρία Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u44" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg250">Και εγώ σας ευχαριστώ, κύριε Λαμπρούλη.</seg>
                    <seg xml:id="ParlaMint-GR_2021-01-25-S1-commons.seg251">Κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u45" ana="#regular" who="#ΒΑΣΙΛΕΙΟΣ_ΚΟΝΤΟΖΑΜΑΝΗΣ">
                    <seg xml:id="ParlaMint-GR_2021-01-25-S1-commons.seg252">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg253">Κύριε Λαμπρούλη, θα το πω για άλλη μία φορά: Σε έκτακτες περιστάσεις παίρνεις και έκτακτα μέτρα. Ο σχεδιασμός σε κάθε περιοχή, αλλά και ευρύτερα σε όλη την επικράτεια λαμβάνει υπ' όψιν του τις ιδιαιτερότητες της περιοχής, αλλά και το πώς μπορεί μία περιοχή να βοηθήσει μία άλλη περιοχή.</seg>
                    <seg xml:id="ParlaMint-GR_2021-01-25-S1-commons.seg254">Είπαμε ότι το Γενικό Νοσοκομείο της Λάρισας έπαιξε συγκεκριμένο ρόλο στη διαχείριση της πανδημίας και όταν επανέλθουμε στην κανονικότητα, θα επιστρέψει στην κανονική λειτουργία του. Σε κάθε περίπτωση, πάντως, υπάρχει σχεδιασμός, προκειμένου να αντιμετωπίσουμε ενδεχόμενο τρίτο κύμα και βεβαίως, λαμβάνονται όλα τα απαραίτητα μέτρα, έτσι ώστε να μπορέσουμε να ενισχύσουμε ακόμη περισσότερο αυτήν την περίοδο και με προσωπικό και με προσλήψεις, είτε είναι μόνιμο είτε επικουρικό, αλλά και με αναβάθμιση του εξοπλισμού, προκειμένου να αντιμετωπίσουμε το ενδεχόμενο τρίτο κύμα. Όλα αυτά δημιουργούν μία παρακαταθήκη για το Γενικό Νοσοκομείο Λάρισας, την οποία θα εκμεταλλευθεί, όταν θα έχουμε ξεπεράσει την πανδημία αυτή.</seg>
                    <seg xml:id="ParlaMint-GR_2021-01-25-S1-commons.seg255">Επαναλαμβάνω ότι σε κάθε περίπτωση, το Γενικό Νοσοκομείο της Λάρισας θα συνεχίσει να προσφέρει τις υπηρεσίες του, όπως έκανε πάντοτε. Είναι σημαντικό που ένα τέτοιο νοσοκομείο εντάσσεται στον σχεδιασμό της πολιτείας, προκειμένου να αντιμετωπίσει αυτή την πανδημία.</seg>
                    <seg xml:id="ParlaMint-GR_2021-01-25-S1-commons.seg256">Συνεπώς, σε αυτή την ιδιαίτερη χρονική στιγμή, υπάρχει συγκεκριμένο σχέδιο για το Νοσοκομειακό Νοσοκομείο της Λάρισας και σε συνέργεια με το Πανεπιστημιακό Νοσοκομείο καλύπτονται οι ανάγκες όλων των συμπολιτών μας στην περιοχή.</seg>
                    <seg xml:id="ParlaMint-GR_2021-01-25-S1-commons.seg257">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u46" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg258">Και εγώ σας ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg259">Κυρίες και κύριοι συνάδελφοι, δεν θα συζητηθούν κατόπιν συνεννόησης οι ακόλουθες ερωτήσεις:</seg>
                    <seg xml:id="ParlaMint-GR_2021-01-25-S1-commons.seg260">Η με αριθμό 292/13-1-2021 επίκαιρη ερώτηση πρώτου κύκλου του Ε΄ Αντιπροέδρου της Βουλής και Βουλευτή Αρκαδίας του Κινήματος Αλλαγής κ. Οδυσσέα Κωνσταντινόπουλου προς τον Υπουργό Περιβάλλοντος και Ενέργειας, με θέμα: «Να ανακληθεί άμεσα η απαράδεκτη ξαφνική περικοπή των πόρων του Πράσινου Ταμείου κατά 85%, που προορίζονται για την απολιγνιτοποίηση στην περιοχή της Μεγαλόπολης».</seg>
                    <seg xml:id="ParlaMint-GR_2021-01-25-S1-commons.seg261">Η με αριθμό 299/15-1-2021 επίκαιρη ερώτηση δεύτερου κύκλου του Βουλευτή Β' Πειραιώς του ΣΥΡΙΖΑ - Προοδευτική Συμμαχία κ. Ιωάννη Ραγκούση προς τον Υπουργό Περιβάλλοντος και Ενέργειας, με θέμα: «Νέα περιβαλλοντική αδικία στο Σχιστό Περάματος, Κερατσινίου - Δραπετσώνας. Εν μέσω έξαρσης της πανδημίας, με αντισυνταγματική νομοθετική πρωτοβουλία του Υπουργού Περιβάλλοντος και Ενέργειας αδειοδοτήθηκε Σταθμός Μεταφόρτωσης Απορριμμάτων, ενώ με απόφαση του Περιφερειάρχη Αττικής προχωρά δημιουργία μονάδας επεξεργασίας απορριμμάτων, μολονότι εκκρεμεί η αναθεώρηση του Περιφερειακού Σχεδίου Διαχείρισης Αποβλήτων (ΠΕΣΔΑ) Αττικής, καθώς και ο νέος νόμος για την ανακύκλωση».</seg>
                    <seg xml:id="ParlaMint-GR_2021-01-25-S1-commons.seg262">Η με αριθμό 1432/340/4-11-2020 ερώτηση και αίτηση κατάθεσης εγγράφων του Βουλευτή Β' Θεσσαλονίκης του ΣΥΡΙΖΑ - Προοδευτική Συμμαχία κ. Σωκράτη Φάμελλου προς τον Υπουργό Περιβάλλοντος και Ενέργειας, με θέμα: «Παραμένει σε εκκρεμότητα η ταυτοποίηση της πηγής δυσοσμίας στο Πολεοδομικό Συγκρότημα Βόλου».</seg>
                    <seg xml:id="ParlaMint-GR_2021-01-25-S1-commons.seg263">Η με αριθμό 2800/17-12-2020 ερώτηση του Βουλευτή Β΄ Θεσσαλονίκης του ΣΥΡΙΖΑ - Προοδευτική Συμμαχία κ. Σωκράτη Φάμελλου προς τον Υπουργό Περιβάλλοντος και Ενέργειας, με θέμα: «Προτίθεται η Κυβέρνηση να δώσει παράταση για την ολοκλήρωση των αιτήσεων των μικρομεσαίων παραγωγών ανανεώσιμων πηγών ενέργειας (ΑΠΕ) και των ενεργειακών κοινοτήτων».</seg>
                    <seg xml:id="ParlaMint-GR_2021-01-25-S1-commons.seg264">Η με αριθμό 2824/417/18-12-2020 ερώτηση και αίτηση κατάθεσης Εγγράφων του Βουλευτή Β Θεσσαλονίκης του ΣΥΡΙΖΑ - Προοδευτική Συμμαχία κ. Σωκράτη Φάμελλου προς τον Υπουργό Περιβάλλοντος και Ενέργειας, με θέμα: «Γιατί δεν εφαρμόζονται τα νομοθετημένα και υποχρεωτικά κίνητρα για την ανακύκλωση και την κυκλική οικονομία και τα αντικίνητρα για την ταφή απορριμμάτων;».</seg>
                    <seg xml:id="ParlaMint-GR_2021-01-25-S1-commons.seg265">Επίσης, η με αριθμό 312/18-1-2021 επίκαιρη ερώτηση δεύτερου κύκλου του Βουλευτή Β3΄ Νότιου Τομέα Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας και Κοινωνικών Υποθέσεων, με θέμα: «Ανάκληση των απολύσεων εργατών από τον Αγροτικό Πτηνοτροφικό Συνεταιρισμό Ιωαννίνων ΑΠΣΙ “Η ΠΙΝΔΟΣ”», δεν θα συζητηθεί τελικά, λόγω κωλύματος του Βουλευτή.</seg>
                    <seg xml:id="ParlaMint-GR_2021-01-25-S1-commons.seg266">Πάμε τώρα στην δεύτερη με αριθμό 315/18-1-2021 επίκαιρη ερώτηση δεύτερου κύκλου του Βουλευτή Επικρατείας του Κινήματος Αλλαγής κ. Γεώργιου Καμίνη προς τον Υπουργό Προστασίας του Πολίτη, με θέμα: «Σχέδιο “Βορέας” και διαχείριση των χιονοπτώσεων».</seg>
                    <seg xml:id="ParlaMint-GR_2021-01-25-S1-commons.seg267">Στην επίκαιρη ερώτηση θα απαντήσει ο Υφυπουργός Προστασίας του Πολίτη κ. Νικόλαος Χαρδαλιάς.</seg>
                    <seg xml:id="ParlaMint-GR_2021-01-25-S1-commons.seg268">Κύριε συνάδελφε, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u47" ana="#regular" who="#ΚΑΜΙΝΗΣ_ΒΑΣΙΛΕΙΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg269">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg270">Κύριε Υφυπουργέ, ήμασταν σχεδόν πριν από έναν χρόνο, εδώ σε αυτήν την Αίθουσα - ήταν 4 Φεβρουαρίου του 2020- όταν συζητείτο στην Ολομέλεια το νομοσχέδιο για την Πολιτική Προστασία. Το πρώτο που λέγαμε ήταν ότι το βάρος που έπεφτε στους ώμους του τότε Γενικού Γραμματέα ήταν υπέρμετρο και γι' αυτό πολύ σωστά έκανε η Κυβέρνηση, έστω και καθυστερημένα, και σας αναβάθμισε - και το αξίζετε - σε Υφυπουργό Πολιτικής Προστασίας.</seg>
                    <seg xml:id="ParlaMint-GR_2021-01-25-S1-commons.seg271">Είχαμε τονίσει ταυτόχρονα, όμως, ότι όλο το σύστημα, έτσι όπως έχει σχεδιαστεί, είναι ένα σύστημα δυσκίνητο. Φαίνεται αυτό να αποδεικνύεται, γιατί βρισκόμαστε ήδη έναν χρόνο μετά την ψήφιση του τότε νομοσχεδίου, έχουν μεσολαβήσει διάφορες φυσικές καταστροφές και ενώ θα έπρεπε να έχετε εκπονήσει τα σχέδια για την αντιμετώπιση των καταστροφών αυτών με συγκεκριμένες οδηγίες προς τις περιφέρειες και τους δήμους, γιατί εκεί βρίσκεται η εκτελεστική αρμοδιότητα, βλέπουμε να στέλνετε μόλις πριν από δύο μήνες, στις 26 Νοεμβρίου, την πρώτη έκδοση του γενικού σχεδίου «Βορέας» για την αντιμετώπιση εκτάκτων αναγκών και διαχείριση χιονοπτώσεων, να δίνετε στους φορείς της τοπικής αυτοδιοίκησης λιγότερο από δύο μήνες για να σας στείλουν τις απαντήσεις τους, να εκπονήσουν τα δικά τους σχέδια και τους στέλνετε στις 18 Δεκεμβρίου, με προθεσμία μικρότερη από έναν μήνα να το συμπληρώσουν, το δικό σας πρότυπο που έχετε εκπονήσει.</seg>
                    <seg xml:id="ParlaMint-GR_2021-01-25-S1-commons.seg272">Θα θέλαμε, λοιπόν, να μάθουμε ποιοι δήμοι έχουν εκπονήσει σχέδια και ποιους περιφερειακούς συντονιστές έχετε διορίσει στις περιφέρειες της χώρας.</seg>
                    <seg xml:id="ParlaMint-GR_2021-01-25-S1-commons.seg273">Σας ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u48" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg274">Κι εγώ σας ευχαριστώ, κύριε συνάδελφε.</seg>
                    <seg xml:id="ParlaMint-GR_2021-01-25-S1-commons.seg275">Ελάτε, κύριε Υπουργέ.</seg>
                </u>
                <u xml:id="ParlaMint-GR_2021-01-25-S1-commons.u49" ana="#regular" who="#ΝΙΚΟΛΑΟΣ_ΧΑΡΔΑΛΙΑΣ">
                    <seg xml:id="ParlaMint-GR_2021-01-25-S1-commons.seg276">Κυρία Πρόεδρε, αξιότιμε κύριε Βουλευτά, πραγματικά όταν με ενημέρωσαν οι συνεργάτες μου ότι υπάρχει επίκαιρη εκ μέρους σας ερώτηση για θέματα της Πολιτικής Προστασίας, εξεπλάγην όταν είδα το αντικείμενο της επίκαιρης ερώτησης, διότι - αν μη τι άλλο - μια επίκαιρη ερώτηση γίνεται για να μπορέσει στα πλαίσια του κοινοβουλευτικού ελέγχου να ελεγχθεί ένα Υπουργείο, ένα υφυπουργείο, ένας τομέας της δημόσιας διοίκησης για πράγματα τα οποία είτε δεν έχει προχωρήσει, είτε δεν έχει κάνει, είτε δεν έχει αξιολογήσει σωστά.</seg>
                    <seg xml:id="ParlaMint-GR_2021-01-25-S1-commons.seg277">Βρίσκομαι σήμερα εδώ ενώπιον σας, ακριβώς όπως το λέτε, έναν χρόνο μετά την ψήφιση του ν.4662, με τον οποίο για πρώτη φορά δημιουργείται στη χώρα αυτή εθνικός μηχανισμός διαχείρισης κρίσεων. Είναι ένα πρόγραμμα, ένα σχέδιο, το οποίο νομίζω ότι στη σωστή του διάσταση δεν πρόκειται για ένα δυσκίνητο, αλλά για ένα τεράστιο βήμα σε σχέση με τα δεδομένα εδώ και δεκαετίες για τη χώρα μας στο επίπεδο της Πολικής Προστασίας. Άκουσα σήμερα στην πρωτολογία σας και πράγματι προβληματίστηκα, γιατί έναν χρόνο μετά δεν έχουμε προχωρήσει τα γενικά σχέδια, τα οποία χρειάζονται.</seg>
                    <seg xml:id="ParlaMint-GR_2021-01-25-S1-commons.seg278">Κύριε Καμίνη, αγαπητέ επί χρόνια αυτοδιοικητικέ συνοδοιπόρε, όλα όσα δεν είχαμε ως δήμαρχοι εργαλεία επιχειρησιακά για να δουλέψουμε μέσα σε έναν χρόνο η Γενική Γραμματεία Πολιτικής Προστασίας, το νεοσύστατο Υφυπουργείο Πολιτικής Προστασίας εν μέσω πανδημίας, άρα και άλλων προκλήσεων, προχώρησε με ραγδαίους ρυθμούς και μένει αυτό να σας το καταθέσω και να σας το αποδείξω.</seg>
                    <seg xml:id="ParlaMint-GR_2021-01-25-S1-commons.seg279">Στις 6 Δεκεμβρίου, προχωρήσαμε στην τέταρτη έκδοση του γενικού σχεδίου αντιμετώπισης εκτάκτων αναγκών εξαιτίας δασικών πυρκαγιών, γενικό σχέδιο «Ιόλαος». Σας το καταθέτω.</seg>
                    <seg xml:id="ParlaMint-GR_2021-01-25-S1-commons.seg280">Προηγούμενη έκδοση το 2013. Η χώρα δηλαδή για επτά χρόνια αντιμετώπιζε τις πυρκαγιές με μη επικαιροποιημένο γενικό σχέδιο.</seg>
                    <seg xml:id="ParlaMint-GR_2021-01-25-S1-commons.seg281">Στις 6 Δεκεμβρίου, την ίδια μέρα, προχωράμε και παρουσιάζουμε το πρώτο γενικό σχέδιο αντιμετώπισης εκτάκτων αναγκών και άμεσης βραχείας διαχείρισης των συνεπειών από την εκδήλωση πλημμυρικών φαινομένων, τον «ΔΑΡΔΑΝΟ». Η χώρα δεκαετίες τώρα - δεκαετίες! - δεν είχε γενικό σχέδιο για να αντιμετωπίσει τις πλημμύρες. Θα σας το καταθέσουμε.</seg>
                    <seg xml:id="ParlaMint-GR_2021-01-25-S1-commons.seg282">Στις 18 Δεκεμβρίου, ελάχιστες μέρες μετά το τραγικό ναυάγιο έξω από τον Πάργα - σας θυμίζω - που κόστισε τη ζωή πολλών ναυαγών μεταναστών, προσφύγων και με αρρυθμίες, που είδαμε ότι παρουσιάστηκαν κατά την ώρα της διαχείρισης, δηλαδή στους χρόνους διαχείρισης, παρουσιάσαμε και προχωρήσαμε και μετά από το 17 επικαιροποιήσαμε και εκδώσαμε το Ειδικό Σχέδιο Διαχείρισης Ανθρώπινων Απωλειών. Είναι μακάβριο μεν, σημαντικό όταν έχουμε να διαχειριστούμε απώλειες.</seg>
                    <seg xml:id="ParlaMint-GR_2021-01-25-S1-commons.seg283">Στις 30 Ιανουαρίου η χώρα αποκτά για πρώτη φορά - για πρώτη φορά! - εδώ και δεκαετίες τώρα, καθώς το εκδίδουμε, το Γενικό Σχέδιο Αντιμετώπισης Εκτάκτων Αναγκών και Άμεσης Βραχείας Διαχείρισης των Συνεπειών από την Εκδήλωση Σεισμών, το σχέδιο «ΕΓΚΕΛΑΔΟΣ». Θα σας το καταθέσουμε.</seg>
                    <seg xml:id="ParlaMint-GR_2021-01-25-S1-commons.seg284">Στις 6 Φεβρουαρίου η χώρα αντιμετωπίζει για πρώτη φορά ένα ζήτημα το οποίο ήταν ταμπού. Εκδίδουμε το Γενικό Σχέδιο Αντιμετώπισης Εκτάκτων Αναγκών και Άμεσης Βραχείας Διαχείρισης των Συνεπειών από την Εκδήλωση Ηφαιστειακής Δραστηριότητας στο Ηφαιστειακό Σύμπλεγμα Σαντορίνη με την κωδική ονομασία «ΤΑΛΩΣ». Μάλιστα, υπήρξε μια γενικότερη συζήτηση: Τι γνωρίζετε και δεν μας λέτε τίποτα; Τίποτα απολύτως δεν γνωρίζουμε. Η χώρα πρέπει να είναι έτοιμη, οχυρωμένη. Οι πολίτες πρέπει να είναι προετοιμασμένοι απέναντι σε κάθε κίνδυνο.</seg>
                    <seg xml:id="ParlaMint-GR_2021-01-25-S1-commons.seg285">Προχωρούμε στις 6 Φεβρουαρίου και παρουσιάζουμε και καταθέτουμε την τρίτη έκδοση του Γενικού Σχεδίου Αντιμετώπισης Τεχνολογικών Ατυχημάτων Μεγάλης Έκτασης, το γενικό σχέδιο «ΣΑΤΑΜΕ» με την κωδική ονομασία «ΗΡΑΚΛΕΙΤΟΣ». Η χώρα επί δυόμισι χρόνια λειτουργούσε χωρίς επικαιροποιημένο σχέδιο. Θα σας το καταθέσουμε.</seg>
                    <seg xml:id="ParlaMint-GR_2021-01-25-S1-commons.seg286">Στις 30 Ιουνίου η χώρα αποκτά για πρώτη φορά Γενικό Σχέδιο Αντιμετώπισης Εκτάκτων Αναγκών Εξαιτίας Ατυχημάτων κατά την Οδική και Σιδηροδρομική Μεταφορά Επικίνδυνων Εμπορευμάτων, σύμφωνα με τους κανονισμούς ADR και RID. Θα σας το καταθέσουμε.</seg>
                    <seg xml:id="ParlaMint-GR_2021-01-25-S1-commons.seg287">Στις 26 Νοεμβρίου η χώρα για πρώτη φορά αποκτά Γενικό Σχέδιο Αντιμετώπισης Εκτάκτων Αναγκών και Άμεσης Βραχείας Διαχείρισης των Συνεπειών από την Εκδήλωση Χιονοπτώσεων και Παγετού με την κωδική ονομασία «Βορέας». Θα σας το καταθέσουμε.</seg>
                    <seg xml:id="ParlaMint-GR_2021-01-25-S1-commons.seg288">Την ίδια στιγμή, η διεύθυνση η αρμόδια - γιατί όλα αυτά δεν τα δίνουμε σε μελέτες έξω, in - house δουλεύει μια εξαιρετική ομάδα επιστημόνων στη διεύθυνση Σχεδιασμού και Αντιμετώπισης Εκτάκτων Αναγκών - προχωρά στην έκδοση τεσσάρων προτύπων σχεδίων. Για πρώτη φορά στη χώρα συμβαίνει αυτό. Υπάρχουν ειδικά σχέδια υποδείγματα που αφορούν στην αντιμετώπιση εκτάκτων αναγκών για τις δασικές πυρκαγιές, για την εκδήλωση σεισμών, για τις πλημμύρες και το βασικότερο για τις συνέπειες στην εκδήλωση χιονοπτώσεων και παγετού. Δηλαδή, αντί οι δήμοι να τρέχουν σε διάφορους μελετητές δεξιά και αριστερά και να χαλάνε χρήματα από τον κορβανά τους, χρήματα που δεν τους περισσεύουν, η Γενική Γραμματεία Πολιτικής Προστασίας αναλαμβάνει την έκδοση προτύπων σχεδίων και το μόνο που ζητά από τους δήμους είναι να προσαρμόσουν τα δικά τους δεδομένα πάνω στα πρότυπα ειδικά σχέδια. Θα σας τα καταθέσουμε.</seg>
                    <seg xml:id="ParlaMint-GR_2021-01-25-S1-commons.seg289">Ταυτόχρονα, ολοκληρώνουμε τη χαρτογραφική απεικόνιση σχεδίων αποχιονισμού φορέων χειμερινής συντήρησης οδικού δικτύου, περιλαμβανομένων σημείων στάθμευσης περιπολικών Πυροσβεστικού Σώματος σε αυξημένη ετοιμότητα, τα οποία αυτήν τη στιγμή βρίσκονται στο site της Πολιτικής Προστασίας και είναι στη διάθεση των δεκατριών περιφερειών και των τριακοσίων είκοσι πέντε δήμων, ώστε να μπορούν ανά πάσα στιγμή να ολοκληρώσουν τον στρατηγικό τους σχεδιασμό. Θα σας το καταθέσουμε και αυτό.</seg>
                    <seg xml:id="ParlaMint-GR_2021-01-25-S1-commons.seg290">Ταυτόχρονα - θα μου επιτρέψετε με την ανοχή του Προεδρείου και με την άδεια της Γραμματείας της Βουλής - έχω φέρει πέντε USB για να μπορέσουν και οι πέντε Κοινοβουλευτικές Ομάδες μέσα από διαδικασίες ηλεκτρονικής επεξεργασίας να δουν όλα αυτά τα σχέδια και τη δουλειά που έχει γίνει σε έναν χρόνο μέσα, σε σχέση με όλα όσα δεν έγιναν δεκαετίες για τη χώρα μας.</seg>
                    <seg xml:id="ParlaMint-GR_2021-01-25-S1-commons.seg291">Άρα, κύριε Καμίνη, με πολλή εκτίμηση και με απέραντο σεβασμό στο πρόσωπό σας μας αδικεί όλο αυτό. Αδικεί την Πολιτική Προστασία η άποψη ότι δεν κάναμε όλα όσα έπρεπε. Κάναμε περισσότερα από όσα έχουν γίνει επί δεκαετίες, εν μέσω πανδημίας και, ταυτόχρονα, αντιμετωπίσαμε τη χιονόπτωση.</seg>
                    <seg xml:id="ParlaMint-GR_2021-01-25-S1-commons.seg292">Θέλω κάτι να ξεκαθαρίσω εδώ. Το ζήτημα της διαχείρισης της χιονόπτωσης δεν είναι θέμα της Πολιτικής Προστασίας. Η δουλειά της Πολιτικής Προστασίας ξεκινάει από την ώρα που θα υπάρχει εγκλωβισμός ή θα κινδυνεύσει ανθρώπινη ζωή. Όμως, η ευθύνη μας απέναντι στα πραγματικά δεδομένα και η εμπλοκή εκείνων των φορέων, που ούτως ή άλλως συντονίζει η Πολιτική Προστασία, μας έδωσαν, αν θέλετε, το κίνητρο να προχωρήσουμε και, ταυτόχρονα, να βγάλουμε και κατευθυντήριες οδηγίες για τον σχεδιασμό της αντιμετώπισης, αλλά και κατευθυντήριες οδηγίες για κάτι που εσείς το είχατε αναφέρει, την ανάγκη διεξαγωγής ασκήσεων Πολιτικής Προστασίας που αφορούν όλα αυτά τα θέματα. Σας τα καταθέτουμε και αυτά.</seg>
                    <seg xml:id="ParlaMint-GR_2021-01-25-S1-commons.seg293">Άρα, έναν χρόνο μετά, η Πολιτική Προστασία έχει ολοκληρώσει όλα όσα δεκαετίες τώρα έχουν ταλανίσει τη χώρα μας και έχει εξασφαλίσει επιχειρησιακά εργαλεία στις περιφέρειες, στους δήμους και σε όλους τους εμπλεκόμενους φορείς, ώστε κανείς να μην κρύβεται, να μην δικαιολογείται, να μην κάνει εκπτώσεις σε ένα τεράστιο ζήτημα που λέγεται ασφάλεια των συμπολιτών μας.</seg>
                </u>
                <u xml:id="ParlaMint-GR_2021-01-25-S1-commons.u50" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg294">Ευχαριστούμε, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg295">Ορίστε, κύριε συνάδελφε, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u51" ana="#regular" who="#ΚΑΜΙΝΗΣ_ΒΑΣΙΛΕΙΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg296">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg297">Κύριε Υπουργέ, έχετε χρηματίσει δήμαρχος και έχω χρηματίσει κι εγώ και ξέρουμε πόσες μελέτες και σχέδια έβρισκε στα συρτάρια του ένας δήμαρχος, όταν αναλάμβανε και πόσες παρέδιδε.</seg>
                    <seg xml:id="ParlaMint-GR_2021-01-25-S1-commons.seg298">Αυτή τη στιγμή, μας έχετε παραθέσει καμμιά δεκαριά - δεκαπενταριά φακέλους σχεδίων, ενώ η ερώτηση που σας έκανα ήταν πολύ ειδική και συγκεκριμένη. Δεν πάσχει η χώρα από σχέδια. Η χώρα πάσχει από εκτέλεση. Για όλα αυτά τα σχέδια που μας δείξατε, πόσοι και ποιοι δήμοι έχουν έρθει και τα έχουν εξειδικεύσει σε συγκεκριμένα σχέδια δράσης και ποιες περιφέρειες, θέλουμε ονόματα και διευθύνσεις. Όλα τα άλλα είναι χαρτιά! Το πρώτο είναι αυτό.</seg>
                    <seg xml:id="ParlaMint-GR_2021-01-25-S1-commons.seg299">Δεύτερον, έχετε αυτή τη στιγμή - σύμφωνα με το νόμο - ως ραχοκοκαλιά της χώρας στα θέματα πολιτικής προστασίας τους συντονιστές στην περιφέρεια. Εγώ έκατσα και έψαξα και το συμπέρασμα είναι ότι αυτή τη στιγμή πέντε από τις δεκατρείς περιφέρειες δεν έχουν συντονιστή. Δεν έχουν συντονιστή! Αυτό βλέπουμε σε επίπεδο δημοσιότητας.</seg>
                    <seg xml:id="ParlaMint-GR_2021-01-25-S1-commons.seg300">Να σας πω και κάτι άλλο. Η ζωή δεν αρχίζει από τότε που ψηφίσατε τον συγκεκριμένο νόμο. Ήσασταν και πριν Γενικός Γραμματέας Πολιτικής Προστασίας, σε μια Κυβέρνηση που είναι στην εξουσία ενάμιση χρόνο. Μη μας λέτε μέσα σε έναν χρόνο τι σχέδια εκπονήσατε.</seg>
                    <seg xml:id="ParlaMint-GR_2021-01-25-S1-commons.seg301">Ελάτε να μας πείτε τι συγκεκριμένο κάνατε σε μία χώρα, η οποία κατά το διαρρεύσαν έτος γνώρισε τις κρίσεις τις κλιματικές στην Καρδίτσα, στα Ιόνια Νησιά, στην Κρήτη, στη Σάμο. Τι συγκεκριμένο έχουν στα χέρια τους οι δήμοι αυτή τη στιγμή για την αντιμετώπιση των χιονοπτώσεων; Τι έχουν εκπονήσει; Όχι τι γενικές κατευθυντήριες γραμμές έχουν από εσάς, αλλά τι έχουν εκπονήσει συγκεκριμένα.</seg>
                    <seg xml:id="ParlaMint-GR_2021-01-25-S1-commons.seg302">Αν δεν μπορείτε να τους απαριθμήσετε - που δεν θα είναι και τόσοι πολλοί - να μας το καταθέσετε, σας παρακαλώ, γραπτώς και να μας πείτε γιατί η ραχοκοκαλιά του συστήματος - που υποτίθεται πως έχετε εκπονήσει - οι περιφερειακοί συντονιστές αυτή τη στιγμή δεν υπάρχουν σε συγκεκριμένες περιφέρειες της χώρας και μάλιστα κάποιες από αυτές που υφίστανται ισχυρές χιονοπτώσεις.</seg>
                    <seg xml:id="ParlaMint-GR_2021-01-25-S1-commons.seg303">Ευχαριστώ, κυρία Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u52" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg304">Κι εγώ σας ευχαριστώ, κύριε συνάδελφε.</seg>
                    <seg xml:id="ParlaMint-GR_2021-01-25-S1-commons.seg305">Κύριε συνάδελφε, να σας θυμίσω ότι πρέπει να φοράτε τη μάσκα σας, όταν μιλάτε από εδράνου.</seg>
                    <seg xml:id="ParlaMint-GR_2021-01-25-S1-commons.seg306">Ορίστε, κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u53" ana="#regular" who="#ΝΙΚΟΛΑΟΣ_ΧΑΡΔΑΛΙΑΣ">
                    <seg xml:id="ParlaMint-GR_2021-01-25-S1-commons.seg307">Αντιπαρέρχομαι με πολύ σεβασμό την αναφορά ότι η χώρα δεν πάσχει από σχέδια. Εσείς και εμείς έχουμε αντιμετωπίσει καταστάσεις χωρίς σχέδια, χωρίς επιχειρησιακά εργαλεία και με επικαλύψεις των διαφόρων υπηρεσιών. Η χώρα έπασχε από επιχειρησιακό σχέδιο και γενικά σχέδια και η χώρα έχει οχυρωθεί στο κομμάτι αυτό.</seg>
                    <seg xml:id="ParlaMint-GR_2021-01-25-S1-commons.seg308">Προφανώς, οι δήμοι που δεν έχουν προλάβει στους δύο τελευταίους μήνες να επικαιροποιήσουν τα ειδικά σχέδια που αφορούν τις διοικητικές τους περιφέρειες, είναι πολύ περισσότερα από τους δήμους, οι οποίοι έχουν προλάβει και προφανώς, οι δήμοι βρίσκονται στο επίκεντρο μιας πανδημίας που έχουν να αντιμετωπίσουν - με αρκετά προβλήματα και με αρκετές ελλείψεις και σε ανθρώπινο δυναμικό και σε μέσα - και χρειάζονται περισσότερο χρόνο, για να μπορέσουν να αποκτήσουν και εκείνοι πρότυπα ειδικά σχέδια.</seg>
                    <seg xml:id="ParlaMint-GR_2021-01-25-S1-commons.seg309">Το σημαντικό, όμως, είναι ότι έχει γίνει ένα μεγάλο βήμα. Σε συνεννόηση με την ΚΕΔΕ και με το Υπουργείο Εσωτερικών υπάρχει μια συζήτηση η οποία θα εξελιχθεί τις επόμενες μέρες. Για πρώτη φορά, οι δήμοι έχουν πρότυπα σχέδια, τα οποία όλα - αν θέλετε - «κουμπώνουν», είναι συμβατά σε ένα γενικό σχέδιο, αυτό που χρειάζεται να έχει η χώρα.</seg>
                    <seg xml:id="ParlaMint-GR_2021-01-25-S1-commons.seg310">Ως προς το θέμα των συντονιστών, οι συντονιστές υποδεικνύονται από τους περιφερειάρχες με τη δική μας σύμφωνη γνώμη, σε σχέση με την επιχειρησιακή τους εμπειρία πάνω σε αυτό. Τρεις από τις δεκατρείς περιφέρειες δεν έχουν ορίσει. Μέσα στις επόμενες μέρες ολοκληρώνεται αυτή η διαδικασία.</seg>
                    <seg xml:id="ParlaMint-GR_2021-01-25-S1-commons.seg311">Σε κάθε περίπτωση, όμως, δεν σημαίνει ότι, επειδή δεν υπάρχει συντονιστής, δεν είναι ολοκληρωμένη η διαχείριση που κάνουμε στην κάθε περίπτωση και αυτό αποδείχτηκε. Αποδείχτηκε σε όλα αυτά που πολύ ορθά λέτε και που αφορούσαν, όχι μόνο στις χιονοπτώσεις - που αντιμετωπίσαμε και χιονοπτώσεις και νομίζω ότι η δουλειά που έγινε έδειξε ότι πραγματικά, όταν υπάρχει συνεργασία, συνεννόηση και σχέδιο, μπορούμε να αντιμετωπίσουμε διάφορες καταστάσεις - αλλά αντιμετωπίσαμε πλημμύρες, αντιμετωπίσαμε σεισμούς, αντιμετωπίσαμε ακραίες καταστάσεις. Αυτούς τους δεκαοχτώ μήνες αντιμετωπίσαμε τα πάντα.</seg>
                    <seg xml:id="ParlaMint-GR_2021-01-25-S1-commons.seg312">Όμως, το κράτος απέδειξε ότι ήταν εκεί και ήταν στο πλευρό και των δημάρχων και των περιφερειών και των πολιτών, οι οποίοι για άλλη μια φορά, ειδικά σε κάποιες περιοχές, είδαν να επαναλαμβάνεται το ίδιο σκηνικό.</seg>
                    <seg xml:id="ParlaMint-GR_2021-01-25-S1-commons.seg313">Θέλω να σας διαβεβαιώσω για το εξής, ότι εργαζόμαστε σκληρά στην Πολιτική Προστασία, για να μπορέσουμε, όλα όσα έχουμε σχεδιάσει, όλα όσα μας έχει εμπιστευτεί ο ελληνικός λαός και όλα όσα κατά καιρούς και εσείς με τις δικές σας παρεμβάσεις και τις επισημάνσεις μάς βοηθάτε, να τα ολοκληρώνουμε και να γινόμαστε καλύτεροι. Προχωράμε με γοργούς ρυθμούς.</seg>
                    <seg xml:id="ParlaMint-GR_2021-01-25-S1-commons.seg314">Θέλω να σας προσκαλέσω να έρθετε στην Πολιτική Προστασία, στις καινούργιες μας δομές, να δείτε πώς χτίζουμε βήμα με βήμα μέσα από το Εθνικό Σχέδιο Πολιτικής Προστασίας 2020-2023, το «ΑΣΠΙΔΑ», όλο τον εθνικό μηχανισμό, το οποίο είναι η απόλυτη παρακαταθήκη για τις επόμενες γενιές και την πατρίδα μας.</seg>
                    <seg xml:id="ParlaMint-GR_2021-01-25-S1-commons.seg315">Θέλω να κλείσω, λέγοντας το εξής. Όσον αφορά στο ζήτημα της Πολιτικής Προστασίας, της ανάγκης δηλαδή οι πολίτες αυτής της χώρας να είναι ασφαλείς, να είναι οχυρωμένοι, να είναι προετοιμασμένοι απέναντι σε κάθε κίνδυνο, θέλω να με πιστέψετε ότι όσοι εργαζόμαστε στην Πολιτική Προστασία δεν το αντιμετωπίζουμε υπό το πρίσμα ή ως ένα στοίχημα κυβερνητικού ή κομματικού καθήκοντος. Το αντιμετωπίζουμε ως μια μεγάλη πατριωτική πρόκληση και σε αυτή την πρόκληση δεν περισσεύει κανείς.</seg>
                    <seg xml:id="ParlaMint-GR_2021-01-25-S1-commons.seg316">Σας καλούμε όλους, κύριε Καμίνη, που έχετε εμπειρία, από όλα τα κόμματα να δουλέψουμε όλοι μαζί, γιατί το να μπορέσουμε να αφήσουμε στα παιδιά μας και στη χώρα ένα σύστημα με το οποίο οι Έλληνες θα είναι ασφαλείς, αποτελεί μια παρακαταθήκη και ένα στοίχημα που αφορά όλους μαζί και καθέναν ξεχωριστά.</seg>
                    <seg xml:id="ParlaMint-GR_2021-01-25-S1-commons.seg317">Σας ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u54" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg318">Και εγώ σας ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg319">Προχωράμε στην ένατη με αριθμό 311/18-1-2021 επίκαιρη ερώτηση δεύτερου κύκλου του Βουλευτή Κορινθίας του ΣΥΡΙΖΑ - Προοδευτική Συμμαχία κ. Γεωργίου Ψυχογιού προς τον Υπουργό Ψηφιακής Διακυβέρνησης, με θέμα: «Επιτακτική η ανάγκη ενίσχυσης των ΕΛΤΑ στην Κορινθία. Κανένα κλείσιμο καταστήματος, διασφάλιση της απρόσκοπτης λειτουργίας τους και εκπλήρωσης του κοινωνικού τους ρόλου».</seg>
                    <seg xml:id="ParlaMint-GR_2021-01-25-S1-commons.seg320">Θα απαντήσει ο Υφυπουργός Ψηφιακής Διακυβέρνησης κ. Γεώργιος Στύλιος.</seg>
                    <seg xml:id="ParlaMint-GR_2021-01-25-S1-commons.seg321">Ορίστε, κύριε συνάδελφε, έχετε τον λόγο για δύο λεπτά.</seg>
                </u>
                <u xml:id="ParlaMint-GR_2021-01-25-S1-commons.u55" ana="#regular" who="#ΨΥΧΟΓΙΟΣ_ΚΩΝΣΤΑΝΤΙΝΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg322">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg323">Εύχομαι σε όλους και όλες καλή χρονιά, με υγεία και δύναμη!</seg>
                    <seg xml:id="ParlaMint-GR_2021-01-25-S1-commons.seg324">Κύριε Υπουργέ, τα ΕΛΤΑ είναι μια δημόσια υπηρεσία με τεράστια ιστορία και κρίσιμο κοινωνικό ρόλο τόσο για τις πόλεις όσο και για τις απομακρυσμένες περιοχές.</seg>
                    <seg xml:id="ParlaMint-GR_2021-01-25-S1-commons.seg325">Τα καταστήματα των ΕΛΤΑ στην Κορινθία, που είναι ο δεύτερος σε πληθυσμό νομός στην Πελοπόννησο, με μεγάλη αύξηση του πληθυσμού τους θερινούς μήνες, απαξιώνονται διαρκώς και εν μέσω πανδημίας, με αποτέλεσμα να μη μπορούν να ανταποκριθούν στις πολλαπλές αρμοδιότητές τους και αρκετά από αυτά να βρίσκονται ένα βήμα από το κλείσιμο.</seg>
                    <seg xml:id="ParlaMint-GR_2021-01-25-S1-commons.seg326">Σας αναφέρω συγκεκριμένα ότι υπάρχουν πενήντα υπάλληλοι σε δώδεκα καταστήματα για εκατόν σαράντα επτά χιλιάδες κατοίκους. Καταλαβαίνετε ότι είναι πολύ κάτω από τις ανάγκες.</seg>
                    <seg xml:id="ParlaMint-GR_2021-01-25-S1-commons.seg327">Εξειδικεύω: Το Κατάστημα Κορίνθου, το κεντρικό, έχει απομείνει με δύο θυρίδες και πέντε διανομείς για την Κόρινθο και τις γύρω περιοχές, το Κατάστημα Κιάτου, που καλύπτει και την περιοχή της Στυμφαλίας, με πέντε υπαλλήλους, το Κατάστημα Λουτρακίου, με τεράστια αύξηση το καλοκαίρι, με δύο εσωτερικούς υπαλλήλους και δύο διανομείς, το Κατάστημα Ξυλοκάστρου, με τρεις εσωτερικούς υπαλλήλους και μόλις δύο διανομείς, εκ των οποίων ο ένας πιθανόν και να συνταξιοδοτηθεί, το Κατάστημα Νεμέας με μία εσωτερική υπάλληλο και τρεις διανομείς, εκ των οποίων μαθαίνουμε ότι θα πάμε στον έναν διανομέα, το Κατάστημα Αγίων Θεοδώρων με τραπεζικές υπηρεσίες με έναν εσωτερικό υπάλληλο και έναν διανομέα, που φτάνει μέχρι την Κινέττα η αρμοδιότητά του, το Κατάστημα Βραχατίου αντίστοιχα με ελάχιστους υπαλλήλους.</seg>
                    <seg xml:id="ParlaMint-GR_2021-01-25-S1-commons.seg328">Βέβαια, το Κατάστημα της Γκούρας, στην πιο απομακρυσμένη περιοχή του νομού, έχει απομείνει με έναν εσωτερικό υπάλληλο και έναν διανομέα, η αποχώρηση του οποίου πολύ σύντομα θα θέσει ζήτημα λειτουργίας. Το ίδιο συμβαίνει και στον διαμετακομιστικό σταθμό της Κορίνθου, σε Σοφικό, Χιλιομόδι, Δερβένι και σε όλες τις περιοχές οι οποίες αυτή τη στιγμή έχουν μεγάλο πρόβλημα.</seg>
                    <seg xml:id="ParlaMint-GR_2021-01-25-S1-commons.seg329">Αυτές οι εξελίξεις, λοιπόν, προκαλούν δικαιολογημένη ανησυχία και ανασφάλεια στους εργαζόμενους, στις τοπικές κοινωνίες και τους φορείς του νομού, αφού η συνεχής και ξεκάθαρη πλέον υποβάθμιση των ΕΛΤΑ δημιουργεί προβλήματα τόσο στην καθημερινή εξυπηρέτησή τους όσο και σαφείς υπόνοιες για κλείσιμο καταστημάτων και ιδιωτικοποίηση του δικτύου, όπως άλλωστε είχε επιδιωχθεί από την Κυβέρνησή σας το 2013-2014, με άμεση συνέπεια την αύξηση του κόστους και την επιδείνωση των υπηρεσιών και τερματισμό της καθολικής κάλυψης κυρίως σε απομακρυσμένες περιοχές.</seg>
                    <seg xml:id="ParlaMint-GR_2021-01-25-S1-commons.seg330">Σε αυτό το πλαίσιο, ερωτάσθε, κύριε Υπουργέ, πώς προτίθεστε να παρέμβετε, ώστε να στελεχωθούν επαρκώς τα υποκαταστήματα των ΕΛΤΑ στον νομό για να μπορούν να εκπληρώσουν τις πολλές, διαφορετικές και πολυεπίπεδες αρμοδιότητές τους, αλλά και να εκπληρώσουν τον ρόλο τους και ποια άμεσα μέτρα θα λάβετε, προκειμένου να μη συνεχιστεί η απαξίωση και υποβάθμιση των καταστημάτων, να αποφευχθεί το κλείσιμό τους και να ενισχυθεί και να αναβαθμιστεί η παρεχόμενη υπηρεσία, με βάση την επάρκεια και την εμπειρία των υπαλλήλων, αλλά και την ποιότητα των υποδομών.</seg>
                    <seg xml:id="ParlaMint-GR_2021-01-25-S1-commons.seg331">Σας ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u56" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg332">Και εγώ, κύριε συνάδελφε.</seg>
                    <seg xml:id="ParlaMint-GR_2021-01-25-S1-commons.seg333">Ορίστε, κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u57" ana="#regular" who="#ΣΤΥΛΙΟΣ_ΔΗΜΟΣΘΕΝΗ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg334">Ευχαριστώ πολύ, κυρία Πρόεδρε, όπως ευχαριστώ και τον συνάδελφο του ΣΥΡΙΖΑ κ. Ψυχογιό, για την ερώτησή του.</seg>
                    <seg xml:id="ParlaMint-GR_2021-01-25-S1-commons.seg335">Θέλω να σας πω ότι είμαι εδώ με καλή διάθεση και πνεύμα συνεργασίας για να απαντήσω στις ερωτήσεις σας.</seg>
                    <seg xml:id="ParlaMint-GR_2021-01-25-S1-commons.seg336">Πριν μπω στην ουσία, επιτρέψτε μου να θέσω το πλαίσιο. Βρισκόμαστε σε μια νέα εποχή για τις υπηρεσίες ταχυδρομείων πανευρωπαϊκά και όχι μόνο στη χώρα μας. Οι εξελίξεις στην επικοινωνία, οι αλλαγές στις συνήθειες και ο ανταγωνισμός θέτουν νέα δεδομένα, που δεν μπορούμε να αγνοήσουμε. Βρισκόμαστε, συνεπώς, σε μια μεταβατική περίοδο όπου απαιτούνται ριζικές αλλαγές. Άρα, δεν μπορούμε να προσεγγίσουμε το πρόβλημα με όρους του χθες, αν πραγματικά θέλουμε να δώσουμε λύσεις και να εξυπηρετήσουμε τους πολίτες.</seg>
                    <seg xml:id="ParlaMint-GR_2021-01-25-S1-commons.seg337">Αυτή τη στιγμή, υπάρχει ένα σχέδιο αναδιάρθρωσης και μετασχηματισμού της εταιρείας, με βάση το οποίο θα κινηθούμε για να υπερβούμε τα προβλήματα που έχουν τα ΕΛΤΑ σε όλη την επικράτεια. Σας θυμίζω ότι αυτό το σχέδιο έχει εγκριθεί από την Ευρωπαϊκή Επιτροπή και πρόσφατα, πριν από έναν μήνα, έχει ψηφιστεί από την ελληνική Βουλή στο τέλος Νοεμβρίου, αρχές Δεκεμβρίου.</seg>
                    <seg xml:id="ParlaMint-GR_2021-01-25-S1-commons.seg338">Στην ερώτησή σας αναφερθήκατε στα ΕΛΤΑ της Κορίνθου, τα οποία απαξιώνονται καθημερινά. Αναφέρατε - είναι αλήθεια - ότι έχουμε δώδεκα ταχυδρομικά καταστήματα και έξι ταχυδρομικά πρακτορεία τα οποία λειτουργούν, έχουν ένα σύστημα λειτουργίας πλήρως αυτοματοποιημένο και υπάρχει και ο διαμετακομιστικός σταθμός της Κορίνθου. Αυτό το δίκτυο των καταστημάτων εξυπηρετεί και λειτουργεί με πενήντα συνολικά υπαλλήλους. Αυτή είναι η εικόνα για την Κόρινθο.</seg>
                    <seg xml:id="ParlaMint-GR_2021-01-25-S1-commons.seg339">Σας ανέφερα τα δεδομένα που υπάρχουν συνολικά. Ένα δεδομένο το οποίο κανείς μας δεν μπορεί να παραγνωρίσει είναι η μεγάλη πτώση στον όγκο της αλληλογραφίας, στο επιστολικό ταχυδρομείο, όπως επίσης και η αλλαγή της κανονιστικής διαδικασίας στη χώρα μας, το λεγόμενο «χ+3» για τα αστικά κέντρα, το οποίο έχει εγκριθεί και έχει γίνει μετά από εισήγηση της Εθνικής Επιτροπής Τηλεπικοινωνιών και Ταχυδρομείων.</seg>
                    <seg xml:id="ParlaMint-GR_2021-01-25-S1-commons.seg340">Καταλαβαίνουμε, λοιπόν, ότι έχουμε νέα δεδομένα και με αυτά τα νέα δεδομένα καλούμαστε να λειτουργήσουμε. Η κατεύθυνση προς την οποία καλούμαστε να λειτουργήσουμε είναι αυτή της εξυπηρέτησης του πολίτη, της στήριξης της εταιρείας και της συνέχισης της λειτουργίας της.</seg>
                    <seg xml:id="ParlaMint-GR_2021-01-25-S1-commons.seg341">Προς αυτή, λοιπόν, τη φιλοσοφία κινούνται όλες οι αποφάσεις που έχει λάβει μέχρι τώρα η Κυβέρνηση και προς αυτή τη φιλοσοφία κινείται και το σχέδιο αναδιάρθρωσης που ευχόμαστε όλοι να είναι επιτυχημένο.</seg>
                    <seg xml:id="ParlaMint-GR_2021-01-25-S1-commons.seg342">Στο σημείο αυτό, θα ήθελα να σας δώσω και ένα στοιχείο. Μόλις την προηγούμενη εβδομάδα υπεγράφη η συλλογική σύμβαση εργασίας μεταξύ εταιρείας και εργαζομένων, που για πολύ μεγάλο χρονικό διάστημα - για πολλά χρόνια - δεν είχε υπογραφεί. Με μια πράξη καλής θέλησης και από τη μεριά των εργαζομένων είχαμε μείωση στους μισθούς τους και πλέον έχουμε μια συλλογική σύμβαση βάσει της οποίας λειτουργούν και έχουμε και ένα σχέδιο εθελουσίας εξόδου, το οποίο θα έρθει στη συνέχεια για να υλοποιηθεί.</seg>
                    <seg xml:id="ParlaMint-GR_2021-01-25-S1-commons.seg343">Σας ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u58" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg344">Και εγώ σας ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg345">Κύριε συνάδελφε, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u59" ana="#regular" who="#ΨΥΧΟΓΙΟΣ_ΚΩΝΣΤΑΝΤΙΝΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg346">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg347">Κύριε Υπουργέ, είστε και εσείς Βουλευτής επαρχίας και ξέρετε τα ζητήματα που έχουν να κάνουν με τα ΕΛΤΑ και τη σημασία του ρόλου τους. Πράγματι, πρόκειται για έναν φορέα παροχής καθολικής υπηρεσίας - όπως ξέρετε - και με βάση τον νόμο έτσι πρέπει να διατηρηθεί. Δυστυχώς, όμως και οι τελευταίες νομοθετικές ρυθμίσεις και τα στοιχεία που ανέφερα δεν δείχνουν κάτι τέτοιο. Πρέπει να καλύψουν την αλληλογραφία, τους λογαριασμούς, λοιπές υπηρεσίες ταχυδρομείων, τραπεζικές και χρηματοοικονομικές υπηρεσίες, εργόσημα, εμβάσματα, συμβάσεις ηλεκτρικού ρεύματος, επαγγελματικής κατάρτισης, δίκτυο λιανικής και πάρα πολλά άλλα, μαζί με το ιστορικό της αρχείο.</seg>
                    <seg xml:id="ParlaMint-GR_2021-01-25-S1-commons.seg348">Αντί, λοιπόν, να έχουμε μια ισχυρή ενίσχυση εν μέσω πανδημίας, που το κράτος θα έπρεπε να δείχνει τον δρόμο στους πολίτες που υποφέρουν και να υπάρχουν σαφείς παρεμβάσεις στήριξης των κοινωνικών υπηρεσιών, ερχόμαστε και δεν έχουμε καμμία πρόσληψη προσωπικού. Αντιθέτως, έχουμε λύση συμβάσεων και απολύσεις έκτακτου προσωπικού. Αυτή είναι η εικόνα που μας μεταφέρουν και οι εργαζόμενοι. Έχουμε κενές θέσεις υπαλλήλων από τις συνταξιοδοτήσεις, που δεν αναπληρώνονται - και είναι πολλές αυτές - και μάλιστα, με πετσόκομμα των εφάπαξ - αυτή ήταν η συμφωνία που κάνατε τώρα τελευταία - και με μειώσεις μισθών, με εξουθενωμένο δυναμικό, μεγάλης ηλικίας - πενήντα έξι ετών είναι ο μέσος όρος - ακύρωση του προγράμματος εναλλακτικής θητείας, που απέδωσε γι' αυτούς οι οποίοι έπαιρναν απαλλαγή. Και βέβαια, υπάρχει μια εικόνα η οποία καθημερινά δείχνει την τεράστια προσπάθεια των υπαλλήλων, η οποία όμως δεν μπορεί να καλύψει πλέον τις ανάγκες, μετακινήσεις, αποσπάσεις και καλύψεις τεράστιων περιοχών χωρίς απαραίτητο δυναμικό.</seg>
                    <seg xml:id="ParlaMint-GR_2021-01-25-S1-commons.seg349">Αυτά λοιπόν συνθέτουν, δυστυχώς, τη ζοφερή εικόνα που επικρατεί σε έναν ιστορικό και νευραλγικό οργανισμό, κατοχυρωμένο στη συνείδηση των πολιτών. Εδώ ερχόμαστε να πούμε τι μπορεί να γίνει. Διότι αυτό είναι και το νόημα της ερώτησης και το νόημα των παρεμβάσεων.</seg>
                    <seg xml:id="ParlaMint-GR_2021-01-25-S1-commons.seg350">Εμείς, κύριε Υπουργέ, κατά τη διάρκεια της θητείας μας μπορεί να μη φτάσαμε εκεί που θέλαμε, με μόνιμες προσλήψεις, με 100% λειτουργία των καταστημάτων σύμφωνα με τις ανάγκες. Όμως, κάναμε προσλήψεις συμβασιούχων ορισμένου χρόνου. Ούτε αυτό δεν κάνετε. Σας είπα για το πρόγραμμα της εναλλακτικής θητείας, που συμπλήρωνε το προσωπικό, καλύτερη μηχανοργάνωση και διασύνδεση των καταστημάτων και άλλες παρεμβάσεις. Διατηρήσαμε τον δημόσιο χαρακτήρα και με την είσπραξη σημαντικών ποσών της καθολικής υπηρεσίας που εκκρεμούσαν και όλων των υπόλοιπων οφειλών του δημοσίου απέναντι στα ΕΛΤΑ μέχρι τα μέσα του 2019.</seg>
                    <seg xml:id="ParlaMint-GR_2021-01-25-S1-commons.seg351">Αντίθετα, το πρόσφατο σχέδιο διάσωσης που αναφέρατε, αποδεικνύεται γρήγορα σχέδιο διάλυσης, δυστυχώς, των ΕΛΤΑ, με ισοπέδωση των εργασιακών δικαιωμάτων. Περιλαμβάνει μείωση των μισθών αυτή η συλλογική σύμβαση, πάλι με υποχώρηση των εργαζομένων - μείωση στη μείωση - εκβιαστικές μετακινήσεις και αποχωρήσεις μόνιμου προσωπικού, καθοριστική συρρίκνωση και με τον τελευταίο νόμο της λειτουργίας των υπηρεσιών, προς όφελος των ιδιωτών του κλάδου. Η αύξηση είναι προφανής, αλλά η αύξηση στην ανάγκη των υπηρεσιών θέλει και αύξηση προσωπικού, όχι μείωσή του.</seg>
                    <seg xml:id="ParlaMint-GR_2021-01-25-S1-commons.seg352">Θέλουμε λοιπόν και ζητάμε, με την παρέμβασή μας αυτή - και θέλω να το κατανοήσετε αυτό - τα εξής; Εσείς, επαναλαμβάνω, είστε σε μια Κυβέρνηση, η οποία βέβαια δεν λειτουργεί σε αυτή τη γραμμή, αλλά είστε ένας άνθρωπος που ξέρει τα δεδομένα των τοπικών κοινωνιών, των απομακρυσμένων, των δυσπρόσιτων και του κοινωνικού ρόλου των ΕΛΤΑ και της καθημερινότητάς του.</seg>
                    <seg xml:id="ParlaMint-GR_2021-01-25-S1-commons.seg353">Ζητάμε, λοιπόν, άμεση και ουσιαστική ενίσχυση των καταστημάτων και επομένως, των τοπικών κοινωνιών, που βιώνουν υγειονομική, κοινωνική και οικονομική κρίση. Το κράτος θα έπρεπε να είναι στην πρώτη γραμμή, υποχρεωμένο και για έναν ακόμα λόγο να ενισχύσει αυτές τις κοινωνικές υπηρεσίες, όχι να τις απαξιώσει και να στηρίξει τις ανάγκες της κοινωνικής πλειοψηφίας.</seg>
                    <seg xml:id="ParlaMint-GR_2021-01-25-S1-commons.seg354">Η εικόνα που έχουμε είναι ότι χρειάζονται - αυτή τη στιγμή που μιλάμε - δεκαπέντε υπάλληλοι κατ' ελάχιστον, τουλάχιστον για να μπορέσουν να καλυφθούν οι στοιχειώδεις ανάγκες των περιοχών μας, που τους θερινούς μήνες αυξάνεται ο πληθυσμός τους. Είναι ο δεύτερος νομός της Πελοποννήσου και καλύπτει και κομμάτια της Αργολίδας και φτάνει μέχρι τα όρια του Νομού Αττικής, αλλά και της Αχαΐας. Δεν θα επιτρέψουμε να κλείσει κανένα κατάστημα, αλλά να ενισχυθεί και να καλύψει τις ανάγκες των υπηρεσιών.</seg>
                    <seg xml:id="ParlaMint-GR_2021-01-25-S1-commons.seg355">Σας ρωτάμε, λοιπόν και πάλι, ποιες συγκεκριμένες ενέργειες και παρεμβάσεις θα κάνετε για να υπάρχει ένα αντίβαρο σε αυτή την απαξίωση, την κατρακύλα και τη συρρίκνωση των υπηρεσιών των ΕΛΤΑ, που έχει καθολική υπηρεσία και υποχρέωση γι' αυτό και είναι και ευρωπαϊκή υποχρέωσή μας.</seg>
                    <seg xml:id="ParlaMint-GR_2021-01-25-S1-commons.seg356">Ευχαριστώ, κυρία Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u60" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg357">Ευχαριστούμε, κύριε συνάδελφε.</seg>
                    <seg xml:id="ParlaMint-GR_2021-01-25-S1-commons.seg358">Κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u61" ana="#regular" who="#ΣΤΥΛΙΟΣ_ΔΗΜΟΣΘΕΝΗ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg359">Κυρία Πρόεδρε, κύριε συνάδελφε, η κριτική καλό είναι να βασίζεται σε στοιχεία.</seg>
                    <seg xml:id="ParlaMint-GR_2021-01-25-S1-commons.seg360">Εγώ, λοιπόν, σας είπα ότι το σχέδιο μετασχηματισμού της εταιρείας, το σχέδιο αναδιάρθρωσης και έχει ψηφιστεί από την ελληνική Βουλή, αλλά έχει εγκριθεί και από την Ευρωπαϊκή Επιτροπή. Ξέρετε πολύ καλά κι εσείς κι εγώ ότι έχει περάσει από εξαντλητικό διάλογο στη Βουλή, αλλά πέρασε και από τεχνικό έλεγχο για να εγκριθεί από την Ευρωπαϊκή Επιτροπή. Άρα, μιλούμε για ένα σχέδιο το οποίο έχει δουλευτεί αρκετά και έχει εξαντληθεί από εξειδικευμένους και επιστήμονες.</seg>
                    <seg xml:id="ParlaMint-GR_2021-01-25-S1-commons.seg361">Για να μπορούμε, λοιπόν, να παρέχουμε τις υπηρεσίες, θα πρέπει η εταιρεία να είναι δυνατή, να είναι βιώσιμη και αυτό πετυχαίνει το συγκεκριμένο σχέδιο το οποίο βρίσκεται σε εξέλιξη.</seg>
                    <seg xml:id="ParlaMint-GR_2021-01-25-S1-commons.seg362">Θέλω, επίσης, να σας πω το εξής: Όπως και εσείς είστε Βουλευτής επαρχίας, της ελληνικής περιφέρειας, το ίδιο είμαι και εγώ, αλλά το ίδιο και όλη η Κυβέρνηση ενδιαφέρεται και στηρίζει την Ελλάδα στο σύνολό της και τα αστικά κέντρα και την περιφέρεια, μέχρι την πιο απομακρυσμένη γωνιά της χώρας.</seg>
                    <seg xml:id="ParlaMint-GR_2021-01-25-S1-commons.seg363">Συνεπώς, θέλουμε με την καθολική υπηρεσία, που είναι και ευρωπαϊκή υποχρέωσή μας, μέχρι το 2028 να καλύπτεται και η νησιωτική και η ηπειρωτική Ελλάδα και τα πιο απομακρυσμένα μέρη της χώρας. Γι' αυτόν τον λόγο δίνονται χρήματα και χρηματοδοτήσεις και επιτρέπεται από την Ευρωπαϊκή Ένωση και από τη χώρα.</seg>
                    <seg xml:id="ParlaMint-GR_2021-01-25-S1-commons.seg364">Άρα, λοιπόν, ούτε εσείς είστε οι καλοί, ούτε εμείς είμαστε οι κακοί, ούτε το ανάποδο. Είμαστε εδώ για να βρούμε λύσεις σε προβλήματα τα οποία υπάρχουν και τα προβλήματα αυτά σε καμμία περίπτωση δεν μπορεί να γίνουν ούτε σε βάρος της εταιρείας των ΕΛΤΑ ούτε σε βάρος των Ελλήνων φορολογουμένων. Άρα, λοιπόν, τι θέλουμε; Θέλουμε να έχουμε μια εταιρεία η οποία να είναι σταθερή, βιώσιμη, να έχει κερδοφορία.</seg>
                    <seg xml:id="ParlaMint-GR_2021-01-25-S1-commons.seg365">Αναφέρατε για εσάς, για την προηγούμενη κυβέρνηση του ΣΥΡΙΖΑ και θέλω να σας θυμίσω - καλό είναι να τα ξέρετε, έχει γίνει και κοινοβουλευτικός έλεγχος από τον αρμόδιο τομεάρχη του ΣΥΡΙΖΑ, απάντησε ο Υπουργός Ψηφιακής Διακυβέρνησης παλιότερα - το τι έχει συμβεί με την εταιρεία.</seg>
                    <seg xml:id="ParlaMint-GR_2021-01-25-S1-commons.seg366">Σας θυμίζω, λοιπόν, ότι από το 2016 τα ΕΛΤΑ έχουν περάσει στο Υπερταμείο, αποτέλεσμα της γνωστής υπερήφανης δεκαεπτάωρης διαπραγμάτευσης. Η εταιρεία το 2014 είχε κέρδη προ φόρων 15 εκατομμύρια ευρώ. Καταφέρατε το 2019 τα χρέη, οι ζημιές να ξεπεράσουν τα 30 εκατομμύρια ευρώ. Το 2014 τα κεφάλαια της εταιρείας ξεπερνούσαν τα 38 εκατομμύρια ευρώ συσσωρευμένα κέρδη, σε αντίθεση με το 2019 που οι συσσωρευμένες ζημιές - αρνητικά και ίδια κεφάλαια - να φτάσουν τα 115 εκατομμύρια ευρώ. Τα έτη 2015-2019 ο όμιλος έχασε αξία που ξεπερνά τα 150 εκατομμύρια ευρώ.</seg>
                    <seg xml:id="ParlaMint-GR_2021-01-25-S1-commons.seg367">Όλα αυτά είναι σε βάρος της εταιρείας, σε βάρος των εργαζομένων και σε βάρος των Ελλήνων πολιτών και των Ελλήνων φορολογουμένων. Η κίνηση στην εταιρεία έπεσε κατά 25%, από τα 400 εκατομμύρια ευρώ στα 300 εκατομμύρια ευρώ. Αυτός είναι ο τζίρος της εταιρείας. Είχαμε μείωση 100 εκατομμυρίων ευρώ. Οι δαπάνες μειώθηκαν μόνο 12%. Είχαμε 25% μείωση στον τζίρο και 12% μείωση των δαπανών. Άρα, κάτι δεν γινόταν σωστά. Κάτι έπρεπε να αλλάξει.</seg>
                    <seg xml:id="ParlaMint-GR_2021-01-25-S1-commons.seg368">Αυτό που έπρεπε να αλλάξει ήταν να βρεθεί αντικείμενο, να βρεθεί δουλειά για την εταιρεία αυτή για να μπορεί να έχει κερδοφορία. Ο εργαζόμενος θέλει να προσφέρει, θέλει να δουλέψει. Δεν θέλει να πάρει χρήματα χωρίς να τα δουλεύει.</seg>
                    <seg xml:id="ParlaMint-GR_2021-01-25-S1-commons.seg369">Αυτό είχε συμβεί μέχρι τότε. Αυτό προσπαθούμε να ανατρέψουμε με το σχέδιο, το οποίο έχει εγκριθεί και έχει εγκριθεί, όπως σας είπα, από τη Βουλή και από την Ευρωπαϊκή Επιτροπή.</seg>
                    <seg xml:id="ParlaMint-GR_2021-01-25-S1-commons.seg370">Άρα, πάμε σε μια νέα εποχή. Έχουμε νέα δεδομένα. Αλλάζουν τα δεδομένα στον κλάδο και την αγορά. Έχουν μπει οι ταχυμεταφορές και το πακέτο στη ζωή μας. Υπάρχει η ανάγκη κάλυψης του πακέτου και στα αστικά κέντρα και στην περιφέρεια.</seg>
                    <seg xml:id="ParlaMint-GR_2021-01-25-S1-commons.seg371">Να σας θυμίσω ότι επί ΣΥΡΙΖΑ είχε δημιουργηθεί ένα τεράστιο πρόβλημα με τους λογαριασμούς της ΔΕΗ. Ο πολίτης πλήρωνε στο κατάστημα των ΕΛΤΑ, τα ΕΛΤΑ δεν απέδιδαν τα χρήματα στη ΔΕΗ και είχαμε διακοπή ρεύματος. Δεν θέλω να ξαναγυρίσουμε ποτέ σε αυτές τις εποχές. Αυτό λέμε ότι θέλουμε να αλλάξει. Για να αλλάξει, υλοποιείται το σχέδιο που σας είπα πιο πριν.</seg>
                    <seg xml:id="ParlaMint-GR_2021-01-25-S1-commons.seg372">Το σχέδιο, λοιπόν, στις επόμενές του φάσεις τι περιλαμβάνει; Έχει μια εθελούσια έξοδο. Είπατε και εσείς ότι ο μέσος όρος ηλικίας είναι τα πενήντα έξι χρόνια. Αυτή η εθελουσία έξοδος θα δώσει τη δυνατότητα, αυτός ο μέσος χρόνος των εργαζομένων να κατέβει προς τα κάτω.</seg>
                    <seg xml:id="ParlaMint-GR_2021-01-25-S1-commons.seg373">Έχει ήδη πραγματοποιηθεί μια αύξηση 100 εκατομμυρίων ευρώ του μετοχικού κεφαλαίου της εταιρείας. Είναι μια επιτυχημένη αύξηση μετοχικού κεφαλαίου. Έχουν δοθεί 180 εκατομμύρια για να υποστηριχθεί αυτή η εθελουσία έξοδος. Καλούμε τους εργαζομένους να ανταποκριθούν.</seg>
                    <seg xml:id="ParlaMint-GR_2021-01-25-S1-commons.seg374">Οι εργαζόμενοι των ΕΛΤΑ, υπογράφοντας τη συλλογική σύμβαση εργασίας, δείχνουν ότι αντιλαμβάνονται την αδυναμία που υπάρχει αυτή τη στιγμή στην εταιρεία και σε καμμία περίπτωση δεν θέλουν και δεν θέλουμε και εμείς να λειτουργήσουν στη φιλοσοφία «δώστε μας λεφτά», όπως συνέβη επί ΣΥΡΙΖΑ. Αυτά τα λεφτά πάνε χαμένα και δεν πιάνουν τόπο. Τα χρήματα θα δοθούν για να αναπτυχθεί η εταιρεία, για να λειτουργεί, να καλύπτονται οι μισθολογικές δαπάνες, αλλά και για να γίνουν επενδύσεις και να αποκτήσει αντικείμενο εργασίας.</seg>
                    <seg xml:id="ParlaMint-GR_2021-01-25-S1-commons.seg375">Έχουν γίνει, λοιπόν, τα πρώτα βήματα. Έχουμε στη συνέχεια και τα επόμενα βήματα. Η εταιρεία, σας θυμίζω και πάλι, ανήκει στο Υπερταμείο με τον νόμο του 2016 και από 1-1-2018 στην κυριολεξία ανήκει στο Υπερταμείο και λειτουργεί εκεί μέσα. Άρα, περιμένουμε να προχωρήσουν τα υπόλοιπα στάδια του σχεδίου μετασχηματισμού.</seg>
                    <seg xml:id="ParlaMint-GR_2021-01-25-S1-commons.seg376">Σε καμμία περίπτωση - κλείνω με αυτό - δεν θα υπάρξει περιοχή στη χώρα μας - ούτε στην Κόρινθο, τη δική σας περιφέρεια, τον δικό σας νομό - η οποία να μην καλύπτεται, να μην υποστηρίζεται από ταχυδρόμο, από ταχυδρομικό γραφείο, να μην παρέχονται οι υπηρεσίες τις οποίες έχουν ανάγκη οι πολίτες. Ίσα - ίσα, θέλουμε να δοθεί περισσότερο αντικείμενο σε αυτούς για να επιστρέψει η εταιρεία στην κερδοφορία. Ήδη έχουν γίνει σωστά βήματα και αναμένουμε και τα υπόλοιπα. Εδώ είμαστε για περισσότερες απαντήσεις.</seg>
                    <seg xml:id="ParlaMint-GR_2021-01-25-S1-commons.seg377">Ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u62" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg378">Ευχαριστώ πολύ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg379">Θα συζητηθεί η έκτη με αριθμό 298/15-1-2021 επίκαιρη ερώτηση δεύτερου κύκλου της Βουλευτού Β2' Δυτικού Τομέα Αθηνών του Κινήματος Αλλαγής κ. Κωνσταντίνας (Νάντιας) Γιαννακοπούλου προς τον Υπουργό Εργασίας και Κοινωνικών Υποθέσεων, με θέμα: «Αδικαιολόγητη η μετακίνηση της Γενικής Γραμματείας Ισότητας Φύλων (ΓΓΙΦ) προς το Υπουργείο Εργασίας και η υποβάθμιση του ρόλου της».</seg>
                    <seg xml:id="ParlaMint-GR_2021-01-25-S1-commons.seg380">Θα απαντήσει η Υφυπουργός Εργασίας και Κοινωνικών Υποθέσεων, η κ. Μαρία Συρεγγέλα.</seg>
                    <seg xml:id="ParlaMint-GR_2021-01-25-S1-commons.seg381">Κυρία συνάδελφε, έχετε δυο λεπτά.</seg>
                </u>
                <u xml:id="ParlaMint-GR_2021-01-25-S1-commons.u63" ana="#regular" who="#ΓΙΑΝΝΑΚΟΠΟΥΛΟΥ_ΙΩΑΝΝΗ_ΚΩΝΣΤΑΝΤΙΝΑ_ΝΑΝΤΙΑ">
                    <seg xml:id="ParlaMint-GR_2021-01-25-S1-commons.seg382">Ευχαριστώ πολύ, κυρία Πρόεδρε.</seg>
                    <seg xml:id="ParlaMint-GR_2021-01-25-S1-commons.seg383">Επιτρέψτε μου, ξεκινώντας, να αναφερθώ στον χθεσινό απρόσμενο χαμό του Σήφη Βαλυράκη, ενός ανθρώπου - συμβόλου, συμβόλου αγώνα, συμβόλου αντίστασης κατά της Χούντας, ενός ανθρώπου - συμβόλου για την προσφορά του στη δημοκρατία. Θα ήθελα να εκφράσω τα θερμά μου συλλυπητήρια στην οικογένειά του, στη γυναίκα του Μίνα, στα δύο του παιδιά. Θα τον θυμόμαστε για πάντα.</seg>
                    <seg xml:id="ParlaMint-GR_2021-01-25-S1-commons.seg384">Κυρία Υπουργέ, κατ' αρχάς, να σας ευχηθώ σιδεροκέφαλη και καλή δουλειά στο έργο σας. Σήμερα συζητάμε για το ζήτημα της συνέχισης των αδικαιολόγητων μετακινήσεων - μεταφορών αρμοδιοτήτων της Γενικής Γραμματείας Ισότητας των Φύλων, κατ' αρχάς, από το Υπουργείο Εσωτερικών στο Υπουργείο Εργασίας, όπως έγινε πριν από κάποιους μήνες, όταν ανέλαβε η Κυβέρνηση. Πλέον, με τον νέο ανασχηματισμό, από το Υπουργείο Εργασίας το αναλάβατε εσείς. Είναι στην αρμοδιότητα της Υφυπουργού για τη δημογραφική πολιτική και για την οικογένεια.</seg>
                    <seg xml:id="ParlaMint-GR_2021-01-25-S1-commons.seg385">Όλα αυτά, κυρία Υπουργέ, λαμβάνουν χώρα όχι εν κενώ, αλλά μέσα σε ένα πάρα πολύ συγκεκριμένο περιβάλλον, σε ένα συγκεκριμένο κοινωνικό περιβάλλον, εν μέσω καταγγελιών από την κ. Σοφία Μπεκατώρου για σεξουαλική κακοποίηση, καταγγελίες οι οποίες έχουν συγκλονίσει όλους μας, έχουν συγκλονίσει την κοινή γνώμη και φέρνουν στην επιφάνεια αυτό το απόστημα που υπήρχε στον χώρο του αθλητισμού, αλλά και της κοινωνίας γενικότερα. Η κ. Σοφία Μπεκατώρου, με το σπάσιμο της σιωπής της, ουσιαστικά έδωσε δύναμη σε άλλα κορίτσια, σε άλλες γυναίκες που βιώνουν αντίστοιχες καταστάσεις, να βρουν το κουράγιο, να βγουν και να το πουν, να λύσουν τη σιωπή, να σπάσουμε το απόστημα. Κακοποίηση - και πρέπει να το βροντοφωνάξουμε όλοι, κυρία Υπουργέ - δεν είναι απλά και μόνο η σωματική βία απέναντι σε μια γυναίκα. Είναι η προσφυγή σε μεθόδους χειραγώγησης, η χρήση της εξουσίας που συχνά έχει ο δράστης απέναντι στο θύμα του.</seg>
                    <seg xml:id="ParlaMint-GR_2021-01-25-S1-commons.seg386">Καταλαβαίνετε λοιπόν - ολοκληρώνω, κυρία Πρόεδρε - ότι εξελίξεις όπως η μεταφορά αρμοδιότητας πλέον και η μετονομασία της Γενικής Γραμματείας Ισότητας σε Γενική Γραμματεία Δημογραφικού, Οικογένειας και Ισότητας γεννά εύλογα ερωτήματα και αγωνίες και όχι απλά σε μας ως Κίνημα Αλλαγής ή σε μένα προσωπικά.</seg>
                    <seg xml:id="ParlaMint-GR_2021-01-25-S1-commons.seg387">Είστε ενήμερη φαντάζομαι των κειμένων όλων των προηγούμενων Γενικών Γραμματέων - όπως ήσασταν και εσείς πριν από λίγο καιρό Ισότητας - όλων των γυναικείων οργανώσεων, του Δικτύου Επιτροπής Ισότητας των Φύλων στα ΑΕΙ, αλλά και του ίδιου του Συλλόγου Εργαζομένων Ισότητας.</seg>
                    <seg xml:id="ParlaMint-GR_2021-01-25-S1-commons.seg388">Θα ήθελα να γίνει αντιληπτό - κλείνω, κυρία Πρόεδρε - γιατί οι Έλληνες πολίτες που μας ακούν μπορεί να λένε «και τι ακριβώς σημαίνει η μεταφορά μιας αρμοδιότητας από ένα Υπουργείο σε ένα άλλο; Για ποιον λόγο αυτό αποτελεί υποβάθμιση;». Θα σας απαντήσω πολύ ξεκάθαρα γιατί αποτελεί υποβάθμιση και γιατί απέτυχε.</seg>
                    <seg xml:id="ParlaMint-GR_2021-01-25-S1-commons.seg389">Κατ'αρχάς, γιατί συνδέει μονοσήμαντα τις γυναίκες με την οικογένεια και διαιωνίζει συντηρητικά, απολύτως συντηρητικά στερεότυπα για τον ρόλο των γυναικών. Επίσης, επειδή έπειτα από δεκαοχτώ μήνες μετά τη σύστασή της, η σύζευξη της οικογενειακής πολιτικής και της ισότητας των φύλων δεν απέκτησε κάποια συγκεκριμένη αρμοδιότητα που να τη συνάδει με την οικογενειακή πολιτική. Επίσης, δεν έχει προωθηθεί κάποιο είδος πολιτικής στα θέματα της έμφυλης ισότητας στην εργασία. Ξέρετε πολύ καλύτερα κι από εμένα και από όλους, επειδή υπηρετήσατε στη θέση της Γενικής Γραμματέως Ισότητας, ότι η ισότητα των φύλων αφορά όλους τους τομείς της ζωής μας. Δεν είναι ούτε μόνο η οικογένεια - που βεβαίως και είναι - δεν είναι ούτε μόνο η εργασία - που βεβαίως και είναι - δεν είναι απλά και μόνο η εξισορρόπηση της θέσης των φύλων στην οικογενειακή και εργασιακή ζωή, αλλά είναι και η βία κατά των γυναικών και ξέρετε πάρα πολύ καλά πόση έξαρση της έμφυλης βίας υπήρξε, ιδιαίτερα εν μέσω της καραντίνας. Είναι πάρα πολλά ακόμη προβλήματα.</seg>
                </u>
                <u xml:id="ParlaMint-GR_2021-01-25-S1-commons.u64" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg390">Κυρία συνάδελφε, πρέπει να ολοκληρώσετε την ερώτηση.</seg>
                </u>
                <u xml:id="ParlaMint-GR_2021-01-25-S1-commons.u65" ana="#regular" who="#ΓΙΑΝΝΑΚΟΠΟΥΛΟΥ_ΙΩΑΝΝΗ_ΚΩΝΣΤΑΝΤΙΝΑ_ΝΑΝΤΙΑ">
                    <seg xml:id="ParlaMint-GR_2021-01-25-S1-commons.seg391">Κλείνω.</seg>
                    <seg xml:id="ParlaMint-GR_2021-01-25-S1-commons.seg392">Ερωτώ, κυρία Υπουργέ, τι σκοπεύετε να κάνετε για να αναβαθμίσετε τον ρόλο, την αποτελεσματικότητα και τις πολιτικές της Γενικής Γραμματείας Ισότητας των Φύλων, αντί να δίνετε την εντύπωση ότι ακριβώς με αυτές τις κινήσεις την υποβαθμίζετε και υποβαθμίζετε τον ρόλο της; Σκοπεύετε να επαναφέρετε την αρχική της ονομασία και την επιστροφή της μαζί με το ΚΕΘΙ στο Υπουργείο Εσωτερικών, προκειμένου να αναπτυχθούν οριζόντιες πολιτικές και όχι απλά πολιτικές που έχουν σχέση μόνο με την οικογένεια ή μόνο με το δημογραφικό; Βεβαίως είναι πάρα πολύ σημαντικό και το τρίτο ερώτημα που θα σας θέσω, αν σκοπεύετε να εντάξετε την ισότητα στο Ταμείο Ανάκαμψης για την πανδημία και να κατοχυρώσετε κονδύλια στους προϋπολογισμούς όλων των Υπουργείων για τις απαραίτητες δαπάνες για πολιτικές ισότητας.</seg>
                    <seg xml:id="ParlaMint-GR_2021-01-25-S1-commons.seg393">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u66" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg394">Ευχαριστώ.</seg>
                    <seg xml:id="ParlaMint-GR_2021-01-25-S1-commons.seg395">Πριν δώσω τον λόγο στην κυρία Υπουργό, θα μου επιτρέψετε να εκφράσω και εγώ προσωπικά τα θερμά μου συλλυπητήρια προς τη σύζυγο του Σήφη Βαλυράκη - τον οποίο γνώριζα και προσωπικά - και τους οικείους του.</seg>
                    <seg xml:id="ParlaMint-GR_2021-01-25-S1-commons.seg396">Ελάτε, κυρία Υπουργέ. Έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u67" ana="#regular" who="#ΜΑΡΙΑ_ΣΥΡΕΓΓΕΛΑ">
                    <seg xml:id="ParlaMint-GR_2021-01-25-S1-commons.seg397">Κατ' αρχάς, θα ήθελα να ευχαριστήσω την κ. Γιαννακοπούλου, διότι για πρώτη φορά είμαι εδώ για να απαντήσω στις ερωτήσεις, αλλά και για να μιλήσω για τον νέο ρόλο που υπάρχει αυτήν τη στιγμή και που κατ' εμάς ως Κυβέρνηση, όχι μόνο δεν πέφτει, αλλά ίσα ίσα που αναβαθμίζεται. Και θα σας εξηγήσω τον λόγο ευθύς αμέσως.</seg>
                    <seg xml:id="ParlaMint-GR_2021-01-25-S1-commons.seg398">Η ισότητα δεν είναι μια έκθεση ιδεών. Σε κάθε περίπτωση, για να υπάρξει ουσιαστική ισότητα θα πρέπει να υπάρχουν και συγκεκριμένες πράξεις, τις οποίες πράξεις θα τις βλέπουμε στην καθημερινότητα των γυναικών. Και στο παρελθόν υπήρξε Υφυπουργός Ισότητας από προηγούμενη κυβέρνηση η οποία στο χαρτοφυλάκιό της είχε και την Αστική και Δημοτική Κατάσταση στο Υπουργείο Εσωτερικών. Πραγματικά, αναρωτιέμαι πώς γίνεται να μην διασυνδέεται η ισότητα με το δημογραφικό και με την οικογενειακή πολιτική, αλλά να διασυνδέεται με την αστική και δημοτική κατάσταση ενός Υπουργείου.</seg>
                    <seg xml:id="ParlaMint-GR_2021-01-25-S1-commons.seg399">Πάμε τώρα αμέσως στις πολιτικές που θα ακολουθηθούν. Κατ'αρχάς, για μας υπάρχει προτεραιοποίηση τόσο για τις πολιτικές για την ισότητα των φύλων, όσο και για την αντιμετώπιση του δημογραφικού προβλήματος και την ενίσχυση της οικογένειας. Άλλωστε, ήταν οι κύριες πολιτικές του κυβερνητικού προγράμματος της Νέας Δημοκρατίας όταν ψηφιστήκαμε. Με διασύνδεση αυτών των πολιτικών, όχι μόνο δεν διαιωνίζονται αυτά τα συντηρητικά στερεότυπα για τους ρόλους των δύο φύλων, αλλά αντιθέτως ενθαρρύνεται η ισόρροπη κατανομή των καθημερινών υποχρεώσεων τόσο της ανατροφής των τέκνων, όσο και της φροντίδας των εξαρτώμενων μελών, που γνωρίζουμε όλες και όλοι ότι είναι και το μεγάλο πρόβλημα των γυναικών στη χώρα μας.</seg>
                    <seg xml:id="ParlaMint-GR_2021-01-25-S1-commons.seg400">Σε κάθε περίπτωση, καμμιά γυναίκα στη χώρα δεν θα πρέπει να έρχεται αντιμέτωπη με το αν θα πρέπει να κάνει καριέρα ή οικογένεια. Οπότε χρειαζόμαστε συγκεκριμένες πράξεις και συγκεκριμένες δράσεις στήριξης των γυναικών ώστε να μπορούν να συμμετάσχουν στην αγορά εργασίας και στα κέντρα διοίκησης και λήψης αποφάσεων.</seg>
                    <seg xml:id="ParlaMint-GR_2021-01-25-S1-commons.seg401">Επιτρέψτε μου να σας πω ότι καμμία γυναίκα δεν θα μπορεί να αναλάβει θέση ευθύνης είτε στην εργασία της, είτε στην πολιτική ζωή του τόπου εάν, πρώτον, δεν έχει εργασία, είναι άνεργη - ξέρουμε ότι στη χώρα μας έχουμε ένα μεγάλο ποσοστό γυναικών που είναι άνεργες - και δεύτερον, εάν δεν υπάρχει εξισορρόπηση επαγγελματικής και οικογενειακής ιδιωτικής ζωής.</seg>
                    <seg xml:id="ParlaMint-GR_2021-01-25-S1-commons.seg402">Αυτό το αντιμετωπίσαμε και στο παρελθόν, όταν τον Ιούλιο του 2019 η Ισότητα έφυγε από το Υπουργείο Εσωτερικών. Υπήρξε και τότε από τον Σύλλογο Εργαζομένων ανησυχία ότι δεν θα συνεχιστούν τα προγράμματα και ότι χάνουμε τις οριζόντιες πολιτικές.</seg>
                    <seg xml:id="ParlaMint-GR_2021-01-25-S1-commons.seg403">Πρώτον, όλες μας οι δράσεις και το Εθνικό Σχέδιο Δράσης για την Ισότητα που θα ανακοινώσουμε το αμέσως επόμενο χρονικό διάστημα, επιτρέψτε μου την έκφραση, «κουμπώνει» πάνω στο Ευρωπαϊκό Σχέδιο Δράσης όπως έχει παρουσιαστεί από την Ευρωπαϊκή Επιτροπή: Εξάλειψη και καταπολέμηση της βίας κατά των γυναικών. Σε όλη τη διάρκεια αυτού του δεκαοκτάμηνου έγιναν πάρα πολλά. Για πρώτη φορά πήραμε παράταση, σε συνεργασία με το Υπουργείο Ανάπτυξης, και συγκεκριμένα με τον Γενικό Γραμματέα ΕΣΠΑ, έξι μήνες πριν τη λήξη του προγράμματος, παράταση για τη λειτουργία των δομών του δικτύου. Δηλαδή τα σαράντα δύο συμβουλευτικά κέντρα, οι είκοσι ξενώνες φιλοξενίας, η γραμμή 15900.</seg>
                    <seg xml:id="ParlaMint-GR_2021-01-25-S1-commons.seg404">Ήρθαμε σε συνεργασία και με τον ιδιωτικό τομέα - το Ξενοδοχειακό Επιμελητήριο Ελλάδας μάς παρείχε έκτακτα καταλύματα - και ταυτόχρονα με το «Χαμόγελο του Παιδιού» για τα παιδιά των κακοποιημένων γυναικών και με την Ελληνική Ιατροδικαστική Εταιρεία. Φροντίσαμε ώστε όποια γυναίκα θέλει να απευθυνθεί και να πάρει τηλέφωνο από το κινητό της στη γραμμή 15900 να υπάρχει ή αστική χρέωση από μια εταιρεία, εκ των τριών της κινητής τηλεφωνίας, ή από τις άλλες εταιρείες να είναι εντελώς δωρεάν. Σε συνεργασία με την Πολιτική Προστασία ήρθαμε σε επαφή και υπήρχαν ειδικές βεβαιώσεις κατά τη διάρκεια του περιορισμού κυκλοφορίας, κι ακόμα υπάρχουν, για τις γυναίκες θύματα βίας. Εείναι και άλλα πολλά, τα οποία μπορώ να σας τα στείλω και γραπτώς και είναι στη διάθεσή σας οποιαδήποτε στιγμή.</seg>
                    <seg xml:id="ParlaMint-GR_2021-01-25-S1-commons.seg405">Δεύτερος στόχος του ευρωπαϊκού, στρατηγικού σχεδίου για την ισότητα των φύλων: Εναρμόνιση οικογενειακής και επαγγελματικής ζωής. Ήδη έχουμε καταθέσει και προχωράει η μελέτη τις επόμενες μέρες για τις «Νταντάδες της γειτονιάς». Επίσης, άδειες πατρότητας. Στο επόμενο εργασιακό νομοσχέδιο θα περιλαμβάνεται η εναρμόνιση της εθνικής νομοθεσίας με την οδηγία του Ευρωπαϊκού Κοινοβουλίου σχετικά με την ισορροπία μεταξύ επαγγελματικής και ιδιωτικής ζωής για τους γονείς και τους φροντιστές και θα θεσπίζεται για πρώτη φορά η άδεια πατρότητας. Θα συμπληρωθεί το νομοθετικό πλαίσιο των γονικών αδειών και των λοιπών διευκολύνσεων για γονείς και φροντιστές, καθώς και η προστασία από την απόλυση και των δύο γονέων, και όχι μόνο των γυναικών, που θα κάνουν χρήση των αδειών και των διευκολύνσεων για την ανατροφή των τέκνων τους.</seg>
                    <seg xml:id="ParlaMint-GR_2021-01-25-S1-commons.seg406">Ειπώθηκε ότι δεν έγιναν προγράμματα που να έχουν σχέση με την ενίσχυση της γυναικείας εργασίας. Το πρώτο έγινε μέσα στο ίδιο το σπίτι μας σε συνεργασία με τον ΟΑΕΔ. Από τα στοιχεία που έχουμε τόσο από τη γραμμή όσο και από τα συμβουλευτικά κέντρα προκύπτει ότι ένα μεγάλο ποσοστό των γυναικών που απευθύνονται στις δομές στήριξης είναι ανώτερης και ανώτατης εκπαιδευτικής μόρφωσης και ταυτόχρονα άνεργες ή ανενεργές.</seg>
                    <seg xml:id="ParlaMint-GR_2021-01-25-S1-commons.seg407">Εντάξαμε σε συνεργασία με τον ΟΑΕΔ, με το διοικητικό του συμβούλιο και τον διοικητή κ. Πρωτοψάλτη, τις γυναίκες αυτές στο βελτιωμένο πρόγραμμα δεύτερης επιχειρηματικής ευκαιρίας για ανέργους που διέκοψαν την επιχειρηματική τους δραστηριότητα και θέλουν φυσικά να δημιουργήσουν μια νέα επιχείρηση.</seg>
                    <seg xml:id="ParlaMint-GR_2021-01-25-S1-commons.seg408">Παράλληλα, για πρώτη φορά αποφασίστηκε η ένταξη των ανέργων γυναικών θυμάτων έμφυλης και ενδοοικογενειακής βίας στο πρόγραμμα απασχόλησης ευπαθών κοινωνικών ομάδων και μέσω του προγράμματος αυτού θα επιχορηγούνται οι γυναίκες αυτές από δώδεκα έως είκοσι τέσσερις μήνες με το 90% του συνολικού κόστους μισθολογικού και μη μισθολογικού, έως 800 ευρώ μηνιαίως για θέσεις πλήρους απασχόλησης και έως 400 ευρώ μηνιαίως για θέσεις μερικής απασχόλησης.</seg>
                    <seg xml:id="ParlaMint-GR_2021-01-25-S1-commons.seg409">Σήμα Ισότητας: Υλοποιείται το έργο για την εφαρμογή «Σήματος Ισότητας» στις επιχειρήσεις που εφαρμόζουν πολιτικές ίσης μεταχείρισης και ίσων ευκαιριών στα στελέχη τους ανεξαρτήτως φύλου.</seg>
                    <seg xml:id="ParlaMint-GR_2021-01-25-S1-commons.seg410">Ταμείο Ανάκαμψης: Ήδη έχουμε εντάξει επιμορφωτικό πρόγραμμα για εργαζόμενους και εργοδότες τόσο του ιδιωτικού όσο και του δημοσίου τομέα για σεμινάρια διαφορετικότητας, κατάρτισης και εκπαίδευσης, που δεν είναι μόνο η Γενική Γραμματεία Δημογραφικής Πολιτικής και Ισότητας των Φύλων. Εμείς θα έχουμε τον συντονιστικό ρόλο, όπως μας έχει αποδώσει και ο ν.4604 και ο ν.4531 που είναι για τη Σύμβαση του Συμβουλίου της Ευρώπης για την καταπολέμηση της βίας κατά των γυναικών και είναι σε συνεργασία και με άλλες Γενικές Γραμματείες. ΔΕΠΙΣ - ΠΕΠΙΣ: Φύγαμε από το Υπουργείο Εσωτερικών και κάποιοι έλεγαν ότι θα σταματήσουν να υπάρχουν οι Δημοτικές Επιτροπές Ισότητας και οι Περιφερειακές Επιτροπές Ισότητας. Ήδη έχουν προχωρήσει στη σύσταση διακόσιες πενήντα επτά Δημοτικές Επιτροπές Ισότητας, ενώ βρισκόμαστε σε διαδικασία σύστασης του συνόλου των ΔΕΠΙΣ και των ΠΕΠΙΣ σε όλη τη χώρα.</seg>
                    <seg xml:id="ParlaMint-GR_2021-01-25-S1-commons.seg411">Μέσα μαζικής ενημέρωσης, πολιτισμός και αθλητισμός: Σε συνεργασία πριν λίγες μέρες με τον Υφυπουργό Αθλητισμού και με τον Σύλλογο Ολυμπιονικών, ξεκινάμε δράσεις ενημέρωσης και ευαισθητοποίησης στην κοινωνία για τα θέματα έμφυλης βίας.</seg>
                    <seg xml:id="ParlaMint-GR_2021-01-25-S1-commons.seg412">Ταυτόχρονα, δύο φορές η χώρα μας μέσα στο 2020 πήρε συγχαρητήρια από το Ευρωπαϊκό Ινστιτούτο Ισότητας για δύο νομοθεσίες, που προχώρησε. Η μια ήταν για την ποσόστωση στα αθλητικά σωματεία και η δεύτερη ήταν για την ποσόστωση στα διοικητικά συμβούλια από την Επιτροπή Κεφαλαιαγοράς, προερχόμενο από την κ. Λαζαράκου, στις εισηγμένες εταιρείες του Χρηματιστηρίου Αθηνών.</seg>
                    <seg xml:id="ParlaMint-GR_2021-01-25-S1-commons.seg413">Σαφώς, με τη μεταφορά, λοιπόν, όχι μόνο δεν δυσχεράνθηκε η οριζόντια εφαρμογή των πολιτικών ισότητας, όχι μόνο δεν υποβαθμίστηκε ο ρόλος, αλλά στην πράξη πραγματικά αναβαθμίστηκε. Οι προτεραιότητες της Κυβέρνησης αυτής είναι τα θέματα ισότητας να είναι ψηλά και εδώ θέλουμε τη συνεργασία όλων, γυναικών και ανδρών. Δεν είναι γυναικεία θέματα, είναι θέμα ανθρωπίνων δικαιωμάτων.</seg>
                    <seg xml:id="ParlaMint-GR_2021-01-25-S1-commons.seg414">Ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u68" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg415">Και εγώ σας ευχαριστώ, κυρία Υπουργέ. Δεν σας μαλώνω σήμερα, γιατί είναι η πρώτη σας μέρα.</seg>
                    <seg xml:id="ParlaMint-GR_2021-01-25-S1-commons.seg416">Ορίστε, κυρία συνάδελφε, έχετε το λόγο.</seg>
                </u>
                <u xml:id="ParlaMint-GR_2021-01-25-S1-commons.u69" ana="#regular" who="#ΓΙΑΝΝΑΚΟΠΟΥΛΟΥ_ΙΩΑΝΝΗ_ΚΩΝΣΤΑΝΤΙΝΑ_ΝΑΝΤΙΑ">
                    <seg xml:id="ParlaMint-GR_2021-01-25-S1-commons.seg417">Κυρία Υπουργέ, το θέμα της ισότητας των φύλων είναι ένα θέμα, στο οποίο οφείλει το πολιτικό σύστημα να βρίσκει ευρύτερες συναινέσεις, να συνεννοείται μεταξύ του. Σε καμία περίπτωση δεν είναι ένα ζήτημα στο οποίο ο καθένας μπορεί να λέει ό,τι θέλει ή να μην προσπαθεί να βρίσκει συναινέσεις. Είναι ναι, αναμφίβολα, βασικό ανθρώπινο δικαίωμα συνταγματικά κατοχυρωμένο.</seg>
                    <seg xml:id="ParlaMint-GR_2021-01-25-S1-commons.seg418">Εμείς ως Κίνημα Αλλαγής, έτσι ακριβώς αντιλαμβανόμαστε τον ρόλο μας και γι' αυτό με γόνιμο τρόπο, με υπεύθυνες και συγκροτημένες προτάσεις έχουμε έρθει σε διάλογο μαζί σας. Ιδιαίτερα για τα ζητήματα της ενδοοικογενειακής βίας η ίδια η Πρόεδρός μας είχε τοποθετηθεί συγκεκριμένα, με συγκεκριμένες προτάσεις. Το Κίνημα Αλλαγής συντονισμένα έβαλε πλάτη και ομολογουμένως υπήρξε ένα σοβαρό έργο από τη μεριά σας το προηγούμενο διάστημα όσον αφορά την αντιμετώπιση της ενδοοικογενειακής βίας.</seg>
                    <seg xml:id="ParlaMint-GR_2021-01-25-S1-commons.seg419">Οφείλω, όμως, να ομολογήσω ότι στο συγκεκριμένο ζήτημα, για το οποίο συζητούμε σήμερα εδώ πέρα, δεν πείθομαι, κυρία Υπουργέ και φοβάμαι. Φοβάμαι πάρα πολύ ότι ο κίνδυνος για τις επιπτώσεις που μπορεί να έχει αυτή η μεταφορά αρμοδιοτήτων - και δεν είναι τυπολατρία, είναι ουσία - θα φανεί σύντομα.</seg>
                    <seg xml:id="ParlaMint-GR_2021-01-25-S1-commons.seg420">Θα πρέπει να γίνει αντιληπτό απ' όλους μας - το είπατε και εσείς η ίδια - ότι οι πολιτικές ισότητας πρέπει να είναι οριζόντιες πολιτικές, που θα πηγαίνουν, θα «κουμπώνουν», όπως είπατε χαρακτηριστικά, στις πολιτικές όλων των Υπουργείων. Αυτό, λοιπόν, θεωρούμε ότι μόνο το Υπουργείο Εσωτερικών, και μέσα από κεντρικές και ευρύτερες δομές, θα μπορούσε να το κάνει.</seg>
                    <seg xml:id="ParlaMint-GR_2021-01-25-S1-commons.seg421">Κυρία Υπουργέ, κυρία Συρεγγέλα, η ισότητα των φύλων δεν μπορεί ούτε να συγχωνευθεί, ούτε να τεμαχιστεί, ούτε να μπει σαν μία τελεία ανάμεσα στο δημογραφικό και την οικογένεια, όπως έχει μπει αυτή τη στιγμή. Αυτό είναι ο φόβος μας και αυτό ακριβώς ερχόμαστε και σας λέμε αυτή τη στιγμή.</seg>
                    <seg xml:id="ParlaMint-GR_2021-01-25-S1-commons.seg422">Δεν μπορεί να περιορίζουμε τον ρόλο της γυναίκας σήμερα, εν έτει 2021, απλά και μόνο στον αναπαραγωγικό της ρόλο - όσον αφορά το δημογραφικό εννοώ - ή στη φροντίδα της οικογένειας. Αυτή την αίσθηση δίνετε.</seg>
                    <seg xml:id="ParlaMint-GR_2021-01-25-S1-commons.seg423">Άρα, λοιπόν, αρνούμαστε αυτόν τον μονοσήμαντο ρόλο. Ξέρετε πάρα πολύ καλά ότι με βάση έρευνες η Ελλάδα είναι τελευταία όσον αφορά τα βήματα και τις πολιτικές ισότητας. Είμαστε τελευταίοι στην κατάταξη στον δείκτη ισότητας των φύλων. Καταθέτω για τα Πρακτικά, για του λόγου το αληθές.</seg>
                    <seg xml:id="ParlaMint-GR_2021-01-25-S1-commons.seg424">Μία απλή ερώτηση θα σας κάνω. Ξέρετε πάρα πολύ καλά ότι, επίσης, η χώρα μας βρίσκεται στην ενενηκοστή ένατη θέση σε παγκόσμια κατάταξη, με ποσοστό 21,7%, όσον αφορά τη συμμετοχή των γυναικών στα εθνικά κοινοβούλια. Στην ενενηκοστή ένατη θέση!</seg>
                    <seg xml:id="ParlaMint-GR_2021-01-25-S1-commons.seg425">Έτσι όπως είναι τοποθετημένη πλέον τώρα η Γραμματεία Ισότητας πώς ακριβώς θα ασχοληθεί με το συγκεκριμένο ζήτημα; Αυτό είναι ένα θέμα δημογραφικό; Είναι ένα θέμα οικογένειας;</seg>
                    <seg xml:id="ParlaMint-GR_2021-01-25-S1-commons.seg426">Είναι τόσο απλό το ερώτημα που σας θέτω. Καταλαβαίνετε πόσο πολύ περιορίζει την ουσιαστική έννοια της πραγματικής ισότητας αυτό το οποίο έχετε αποφασίσει; Όχι εσείς, ο Πρωθυπουργός και η Κυβέρνηση, έτσι όπως λειτουργεί.</seg>
                    <seg xml:id="ParlaMint-GR_2021-01-25-S1-commons.seg427">Επειδή, λοιπόν, δεν είναι θέμα τυπολατρίας, αλλά ουσίας, εμείς ζητούμε να υπάρξει άμεσα αποκατάσταση του θεσμού της Γενικής Γραμματείας σε αυτοτελή, διακριτή κρατική δομή, με απαραίτητα κονδύλια για την αποτελεσματική λειτουργία και εποπτεία του ΚΕΘΙ.</seg>
                    <seg xml:id="ParlaMint-GR_2021-01-25-S1-commons.seg428">Επίσης, ζητούμε την επαναφορά της Γενικής Γραμματείας στο Υπουργείο Εσωτερικών - όχι απλά γι' αυτόν τον λόγο - με αναβαθμισμένο ρόλο, προκειμένου να μπορεί να ενσωματώνει πολιτικές ισότητας σε όλες τις πτυχές της καθημερινής ζωής και σε όλες τις πολιτικές όλων των Υπουργείων, για να μπορούμε να αντιμετωπίζουμε την ενδοοικογενειακή βία, για να μπορέσουμε να σπάσουμε το απόστημα της σεξουαλικής κακοποίησης, για να μπορέσουμε να θωρακίσουμε τις γυναίκες απέναντι σε όλους τους τομείς και όχι απλά και μόνο στο δημογραφικό και την οικογένεια.</seg>
                    <seg xml:id="ParlaMint-GR_2021-01-25-S1-commons.seg429">Ζητούμε, λοιπόν, να δεσμευτείτε για πραγματικές πολιτικές, για επίτευξη ουσιαστικής και πραγματικής ισότητας, όπως χρειάζεται και αρμόζει για τη χώρα μας, για τις γυναίκες, για τους άνδρες, για τα παιδιά μας, για όλους τους Έλληνες πολίτες.</seg>
                </u>
                <u xml:id="ParlaMint-GR_2021-01-25-S1-commons.u70" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-25-S1-commons.seg430">Ευχαριστώ, κυρία συνάδελφε.</seg>
                    <seg xml:id="ParlaMint-GR_2021-01-25-S1-commons.seg431">Κυρία Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u71" ana="#regular" who="#ΜΑΡΙΑ_ΣΥΡΕΓΓΕΛΑ">
                    <seg xml:id="ParlaMint-GR_2021-01-25-S1-commons.seg432">Ευχαριστώ, κυρία Πρόεδρε. Θα είμαι πολύ σύντομη.</seg>
                    <seg xml:id="ParlaMint-GR_2021-01-25-S1-commons.seg433">Ήδη μιλήσατε για τα στοιχεία, για το ότι είμαστε τελευταίοι, σύμφωνα με το Ευρωπαϊκό Ινστιτούτο για την Ισότητα των Φύλων. Και όντως, είμαστε τελευταίοι με στοιχεία του 2018, που η Ισότητα ήταν στο Υπουργείο Εσωτερικών.</seg>
                    <seg xml:id="ParlaMint-GR_2021-01-25-S1-commons.seg434">Ήδη, είπα στην πρώτη μου ομιλία ότι δύο φορές πήραμε από το EIGE για φέτος συγχαρητήρια για δύο νομοθεσίες που πέρασε η χώρα. Σαφώς δεν ισχυρίζομαι ότι μέσα σε ένα δεκαοκτάμηνο γίναμε Σουηδία. Αλλά, σε κάθε περίπτωση έχουν γίνει πράγματα και θα εξακολουθήσουν να γίνονται πράγματα και μετά.</seg>
                    <seg xml:id="ParlaMint-GR_2021-01-25-S1-commons.seg435">Όσον αφορά το πώς θα είναι η Ισότητα μέσα στο καινούργιο οργανόγραμμα του Υπουργείου, θα είναι διακριτή, θα είναι διευρυμένη και, σαφώς, θα συνεχίσουν οι οριζόντιες πολιτικές, όπως υπήρξαν και το τελευταίο δεκαοκτάμηνο.</seg>
                </u>
                <u xml:id="ParlaMint-GR_2021-01-25-S1-commons.u72" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg436">Ευχαριστώ, κυρία Υφυπουργέ.</seg>
                    <seg xml:id="ParlaMint-GR_2021-01-25-S1-commons.seg437">Προχωράμε στην επόμενη ερώτηση. Θα συζητηθεί η δέκατη με αριθμό 302/18-1-2021 επίκαιρη ερώτηση δεύτερου κύκλου του Βουλευτή Βοιωτίας του Κινήματος Αλλαγής κ. Γεώργιου Μουλκιώτη προς τον Υπουργό Εργασίας και Κοινωνικών Υποθέσεων, με θέμα: «Μέτρα για την αποτελεσματική προστασία εργαζομένων στην Περιφερειακή Ενότητα Βοιωτίας».</seg>
                    <seg xml:id="ParlaMint-GR_2021-01-25-S1-commons.seg438">Θα απαντήσει ο Υφυπουργός Εργασίας και Κοινωνικών Υποθέσεων, κ. Τσακλόγλου.</seg>
                    <seg xml:id="ParlaMint-GR_2021-01-25-S1-commons.seg439">Κύριε Μουλκιώτη, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u73" ana="#regular" who="#ΜΟΥΛΚΙΩΤΗΣ_ΒΑΣΙΛΕΙΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg440">Κύριε Υφυπουργέ, η ερώτηση είναι με ένα συγκεκριμένο περιεχόμενο σε σχέση με μία πολύ σοβαρή κατάσταση που αφορά την Περιφερειακή Ενότητα Βοιωτίας, η οποία βρίσκεται στο κόκκινο από τις 12 Ιανουαρίου. Είναι για τρεις εβδομάδες σε συνεχόμενο lockdown, το οποίο μάλιστα ξεκίνησε απόλυτα αιφνιδιαστικά, με την έννοια ότι οι όποιες μετρήσεις και η όποια ενημέρωση υπήρχαν δεν έδιναν το σήμα της σε τόσο μεγάλο βαθμό ανησυχίας για την κατάσταση που επικρατούσε. Γι' αυτόν τον λόγο υπήρξαν και από την αυτοδιοίκηση συνολικά έντονες διαμαρτυρίες και απορίες. Δυστυχώς, όμως, δεν υπήρχε ενημέρωση, δεν υπήρχε κανενός είδους πληροφόρηση πάνω στην κατάσταση η οποία επικρατούσε.</seg>
                    <seg xml:id="ParlaMint-GR_2021-01-25-S1-commons.seg441">Γνωρίζετε, λοιπόν, λόγω αυτής της πραγματικότητας ότι υπάρχει μια ανασφάλεια, όχι μόνο στους πολίτες, αλλά πολύ ειδικότερα στους εργαζόμενους οι οποίοι απασχολούνται σε έναν χώρο που είναι άτυπη βιομηχανική περιοχή, στα Οινόφυτα, η οποία είναι υποδοχέας πάρα πολλών δραστηριοτήτων. Εκεί οι εργαζόμενοι δεν είναι μόνο Βοιωτοί, είναι εργαζόμενοι και από άλλες περιφερειακές ενότητες και από την Εύβοια και πολύ περισσότερο βεβαίως από την Αττική.</seg>
                    <seg xml:id="ParlaMint-GR_2021-01-25-S1-commons.seg442">Το ζήτημα είναι τι γίνεται με αυτούς τους ανθρώπους; Προστατεύονται και πώς προστατεύονται; Δεδομένου μάλιστα, κύριε Υπουργέ, ότι όσον αφορά την τρέχουσα εβδομάδα της κήρυξης lockdown υπήρχε ενημέρωση από το αρμόδιο Υπουργείο ότι οφείλεται όχι μόνο στο ποσοστό των κρουσμάτων, που ήταν πράγματι χαμηλό, αλλά στην έντονη κινητικότητα των πολιτών. Αυτό το ζήτημα της έντονης κινητικότητας έδωσε και τη λογική της οποιασδήποτε επικοινωνίας, μετάβασης, επιστροφής στους χώρους δουλειάς των εργαζομένων και ειδικότερα στην περιοχή των Οινοφύτων. Αυτό είναι ένα ζήτημα πάρα πολύ σοβαρό, το οποίο εμπνέει έντονη ανησυχία με δεδομένο ότι δεν υπάρχει πληροφόρηση, όπως σας είπα εξ αρχής.</seg>
                    <seg xml:id="ParlaMint-GR_2021-01-25-S1-commons.seg443">Από εκεί και πέρα, τι θέματα ανακύπτουν; Υπάρχει προστασία και τι είδους προστασία δίδεται στους εργαζόμενους σε αυτές τις περιοχές, οι οποίοι πράγματι μετακινούνται; Τι άλλα μέτρα σκοπεύει να πάρει η Κυβέρνηση, κύριε Υπουργέ, πέρα από έλεγχο που πρέπει να υπάρχει και την εποπτεία των αναγκαίων μηχανισμών, προκειμένου αυτό το φαινόμενο να ερευνάται, να το παρακολουθούμε συνεχώς και βεβαίως, με όποιον άλλον τρόπο μπορούμε να βοηθήσουμε προκειμένου να έχουμε την αποτροπή δυσμενών συνεπειών και εξελίξεων;</seg>
                    <seg xml:id="ParlaMint-GR_2021-01-25-S1-commons.seg444">Βεβαίως, μπορεί και υπάρχει σχεδιασμός στην Κυβέρνηση, όπως λέμε και στην ερώτησή μας, για δωρεάν παροχή μέτρων προστασίας και διεξαγωγή συνεχών μαζικών τεστ σε όλες τις επιχειρήσεις αυτής της περιοχής; Αν ναι, υπάρχει κάποιο χρονοδιάγραμμα ή τι άλλο υπάρχει από την Κυβέρνηση;</seg>
                    <seg xml:id="ParlaMint-GR_2021-01-25-S1-commons.seg445">Ευχαριστώ πολύ, κύριε Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u74" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg446">Κύριε Υφυπουργέ, έχετε τον λόγο για την πρωτολογία σας.</seg>
                </u>
                <u xml:id="ParlaMint-GR_2021-01-25-S1-commons.u75" ana="#regular" who="#ΠΑΝΑΓΙΩΤΗΣ_ΤΣΑΚΛΟΓΛΟΥ">
                    <seg xml:id="ParlaMint-GR_2021-01-25-S1-commons.seg447">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg448">Αξιότιμε κύριε Μουλκιώτη, πραγματικά σας ευχαριστώ για την ερώτησή σας. Η Κυβέρνηση, αλλά κι εγώ ο ίδιος, από αυτό το Βήμα μάλιστα - νομίζω ότι ήταν και σε ερώτηση δική σας - επανειλημμένα έχουμε υπογραμμίσει τη σημασία του θεμελιώδους δικαιώματος της ασφάλειας και της υγείας στον χώρο της εργασίας. Το Υπουργείο Εργασίας και Κοινωνικών Υποθέσεων έχει θεσμική υποχρέωση να προστατέψει τα δικαιώματα αυτά και αυτό ακριβώς είναι που κάνει.</seg>
                    <seg xml:id="ParlaMint-GR_2021-01-25-S1-commons.seg449">Η υποχρέωση και το καθήκον μας, ιδιαίτερα σε αυτή τη δύσκολη περίοδο, γίνονται ακόμα μεγαλύτερα, καθώς η χώρα μας - όπως και ολόκληρη η υφήλιος - βιώνει τη χειρότερη υγειονομική κρίση των τελευταίων εκατό ετών.</seg>
                    <seg xml:id="ParlaMint-GR_2021-01-25-S1-commons.seg450">Εκτός από τη στήριξη των επιχειρήσεων και τη διασφάλιση των θέσεων εργασίας, το Υπουργείο Εργασίας και Κοινωνικών Υποθέσεων έχει θέσει ως κεφαλαιώδη προτεραιότητα την προστασία των εργαζομένων από τον κορωνοϊό και τη διασφάλιση συνθηκών υγιεινής και ασφάλειας στους χώρους εργασίας. Γι' αυτό το σκοπό διενεργούνται τακτικοί και έκτακτοι έλεγχοι για την τήρηση των μέτρων, για την προστασία της δημόσιας υγείας, συντονισμένα, από τους επιθεωρητές του Σώματος Επιθεωρητών Εργασίας, του ΣΕΠΕ, από τα Όργανα των υγειονομικών υπηρεσιών των δήμων και των περιφερειών, την Ελληνική Αστυνομία, τις λιμενικές αρχές, αλλά και την Εθνική Αρχή Διαφάνειας.</seg>
                    <seg xml:id="ParlaMint-GR_2021-01-25-S1-commons.seg451">Ειδικά για τους χώρους εργασίας, το ΣΕΠΕ έχει ως κύρια αρμοδιότητα την τήρηση των μέτρων υγιεινής και ασφάλειας τόσο στο σύνολό τους, όσο και ειδικά απέναντι στη μόλυνση από τον κορωνοϊό. Οι έλεγχοι για την τήρηση των μέτρων πραγματοποιούνται στα πλαίσια γενικών ή ακόμα και στοχευμένων ελέγχων σε όλη την επικράτεια και εστιάζονται στην εφαρμογή της έκτακτης δευτερογενούς νομοθεσίας, που αφορά αποκλειστικά στην τήρηση των μέτρων και των πρωτοκόλλων για την προστασία από τη διάδοση του ιού στους εργασιακούς χώρους όλης της επικράτειας.</seg>
                    <seg xml:id="ParlaMint-GR_2021-01-25-S1-commons.seg452">Παράλληλα, πέρα από τον έλεγχο για την τήρηση των μέτρων έναντι της διασποράς του κορωνοϊού, το ΣΕΠΕ συνεργάζεται με τον Εθνικό Οργανισμό Δημόσιας Υγείας και στη διαχείριση ύποπτων κρουσμάτων σε χώρους εργασίας και πιο συγκεκριμένα, στη διενέργεια τεστ, στα οποία αναφερθήκατε και εσείς, στην απομόνωση των θετικών κρουσμάτων, στην ιχνηλάτηση των επαφών τους, στην απομάκρυνση από τον χώρο εργασίας των εργαζομένων που ανήκουν σε ευπαθείς ομάδες.</seg>
                    <seg xml:id="ParlaMint-GR_2021-01-25-S1-commons.seg453">Κύριε Μουλκιώτη, ειδικά για την Περιφερειακή Ενότητα της Βοιωτίας - γιατί σε αυτή αναφερόταν και η ερώτησή σας - σύμφωνα με τα πλέον πρόσφατα διαθέσιμα στοιχεία οι επιθεωρητές ασφάλειας και υγείας της εργασίας πραγματοποίησαν από τις 11 Μαΐου του 2020 έως τις 18 Ιανουαρίου του 2021- δηλαδή πριν από μία εβδομάδα - συνολικά τριακοσίους σαράντα πέντε ελέγχους σε επιχειρήσεις και εγκαταστάσεις για την εφαρμογή των μέτρων προστασίας έναντι της διασποράς του κορωνοϊού. Από το σύνολο αυτών των τριακοσίων σαράντα πέντε ελέγχων σε όλη την περιφέρεια της Βοιωτίας, οι διακόσιοι ογδόντα έλεγχοι πραγματοποιήθηκαν στο Δήμο Τανάγρας, δηλαδή βασικά στη βιομηχανική περιοχή των Οινοφύτων, στην οποία αναφερθήκατε και εσείς στην ερώτησή σας. Οι δε εκατόν τριάντα πέντε από τους ανωτέρω ελέγχους, εκ των οποίων οι εκατόν δεκαπέντε στο Δήμο Τανάγρας, πραγματοποιήθηκαν στην περίοδο από 30 Σεπτεμβρίου του 2020, δηλαδή είχαμε μία ένταση στην πλέον πρόσφατη περίοδο.</seg>
                    <seg xml:id="ParlaMint-GR_2021-01-25-S1-commons.seg454">Τα παραπάνω στοιχεία αναδεικνύουν τη βαρύτητα που έχει δοθεί τόσο στην περιφερειακή ενότητα Βοιωτίας, την οποία αφορά η ερώτησή σας, όσο και στις συγκεκριμένες περιοχές όπου υπάρχει έντονη βιομηχανική δραστηριότητα.</seg>
                    <seg xml:id="ParlaMint-GR_2021-01-25-S1-commons.seg455">Σε πανελλαδικό επίπεδο οι Επιθεωρητές Ασφάλειας και Υγείας της Εργασίας του ΣΕΠΕ είχαν ελέγξει προληπτικά κατά το χρονικό διάστημα που ανέφερα προηγουμένως, δηλαδή από 11 Μαΐου έως 30 Νοεμβρίου 2020, συνολικά έξι χιλιάδες διακόσιες πενήντα εννέα επιχειρήσεις και εκμεταλλεύσεις. Σε συνέχεια των ελέγχων επέβαλαν πενήντα μία διοικητικές κυρώσεις - δηλαδή πρόστιμα - και μία δεκαπενθήμερη αναστολή λειτουργίας επιχείρησης για διαπιστωθείσες παραβάσεις. Πιο συγκεκριμένα, για μία περίπτωση μη τήρησης της μέγιστης αναλογίας ατόμων ανά τετραγωνικό μέτρο εσωτερικού χώρου, δύο περιπτώσεις μη τήρησης απόστασης ασφαλείας μεταξύ των ατόμων, τέσσερις περιπτώσεις μη εφαρμογής της διαδικασίας ραντεβού κατά την εξυπηρέτηση πελατών και σαράντα τέσσερις περιπτώσεις - δηλαδή την πλειονότητα - μη χρήσης μάσκας από εργαζομένους.</seg>
                    <seg xml:id="ParlaMint-GR_2021-01-25-S1-commons.seg456">Ολοκληρώνοντας την τοποθέτησή μου, θα ήθελα να επισημάνω, ότι η σχετική νομοθεσία για την υγεία και την ασφάλεια στηρίζεται κατά βάση στη νομική αρχή της ευθύνης του εργοδότη, ο οποίος υποχρεούται να εξασφαλίζει την υγεία και την ασφάλεια των εργαζομένων, που απασχολεί, σε όλες τις πτυχές της εργασίας.</seg>
                    <seg xml:id="ParlaMint-GR_2021-01-25-S1-commons.seg457">Χωρίς να αποποιούμαστε την ευθύνη του κράτους για την προστασία της δημόσιας υγείας, θα πρέπει να αντιληφθούμε συνολικά ως κοινωνία, ότι κανένας ελεγκτικός μηχανισμός δεν μπορεί να καλύψει το σύνολο των επιχειρήσεων. Στις πρωτοφανείς συνθήκες, που αντιμετωπίζει η χώρα, αλλά και ολόκληρος ο πλανήτης, θα ήταν λάθος να παραγνωρίσουμε τον σημαντικότατο ρόλο της ατομικής ευθύνης, που, βεβαίως, δεν καταγράφεται στις διατάξεις της εργατικής νομοθεσίας, αλλά αντανακλά το πνεύμα τόσο του απλού, όσο και του συνταγματικού νομοθέτη εν μέσω πανδημίας, καταλαμβάνοντας όλους τους πολίτες, όλους τους εργοδότες και όλους τους εργαζόμενους. Προστατεύοντας τον εαυτό μας, προστατεύουμε και αλλήλους. Πολύ απλά, είναι αδύνατον να έχουμε έναν επιθεωρητή του ΣΕΠΕ σε κάθε επιχείρηση.</seg>
                    <seg xml:id="ParlaMint-GR_2021-01-25-S1-commons.seg458">Για τον λόγο αυτό και ειδικά επειδή πλέον βρισκόμαστε - όπως ελπίζουμε - στη φάση αποκλιμάκωσης του δεύτερου κύματος και το σταδιακού ανοίγματος της αγοράς, θα ήθελα να καλέσω, με την ευκαιρία της ερώτησής σας, εργοδότες και εργαζόμενους να τηρήσουν τα μέτρα και τα προβλεπόμενα πρωτόκολλα, έτσι ώστε να μην χρειαστούν νέα, οριζόντια μέτρα είτε τοπικού είτε εθνικού χαρακτήρα</seg>
                    <seg xml:id="ParlaMint-GR_2021-01-25-S1-commons.seg459">Οι έλεγχοι των επιθεωρητών ασφάλειας και υγείας της εργασίας του ΣΕΠΕ, οι οποίοι διενεργούνται ενίοτε με τη συνδρομή της Ελληνικής Αστυνομίας και των ελεγκτών της Εθνικής Αρχής Διαφάνειας, εστιάζονται στην εφαρμογή των εκάστοτε ισχυουσών σε πανελλαδικό ή τοπικό επίπεδο υπουργικών αποφάσεων για τη λήψη μέτρων περιορισμού της διασποράς του κορωνοϊού, όπως είναι οι όροι λειτουργίας των επιχειρήσεων, οι κανόνες κοινωνικής αποστασιοποίησης και η χρήση της προστατευτικής μάσκας, καθώς και στη λήψη γενικότερων οργανωτικών και περιβαλλοντικών μέτρων προστασίας όπως αυτά προβλέπονται από την εργατική νομοθεσία.</seg>
                    <seg xml:id="ParlaMint-GR_2021-01-25-S1-commons.seg460">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u76" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg461">Τον λόγο έχει ο κ. Μουλκιώτης για τη δευτερολογία.</seg>
                </u>
                <u xml:id="ParlaMint-GR_2021-01-25-S1-commons.u77" ana="#regular" who="#ΜΟΥΛΚΙΩΤΗΣ_ΒΑΣΙΛΕΙΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg462">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg463">Κύριε Υπουργέ, γνωρίζετε ότι τα Οινόφυτα είναι πράγματι μία περιοχή στην οποία χιλιάδες εργαζόμενοι καθημερινά πηγαινοέρχονται, είναι από τις μεγαλύτερες βιομηχανικές ζώνες της χώρας, για να μην πω η μεγαλύτερη.</seg>
                    <seg xml:id="ParlaMint-GR_2021-01-25-S1-commons.seg464">Βεβαίως αναφερθήκατε σε ελέγχους από το ΣΕΠΕ. Όμως δυστυχώς αυτή η Κυβέρνηση - εσείς δεν συμμετείχατε τότε, όταν ξεκίνησε - από την πρώτη ημέρα, με το καλημέρα υποβάθμισε το ΣΕΠΕ, όσο και να θέλει να πει ότι γίνονται έλεγχοι. Οι υπάλληλοι δεν ευθύνονται. Οι υπάλληλοι καταβάλλουν φιλότιμες προσπάθειες, προκειμένου να ανταπεξέλθουν στις υποχρεώσεις τους. Όμως, υπάρχει τόση υποβάθμιση του ΣΕΠΕ και σε ανθρώπινο δυναμικό - υποστελεχωμένες οι υπηρεσίες πλήρως - που είναι αδύνατον - μα, αδύνατον - με αυτές τις συνθήκες να μπορέσουν να ανταπεξέλθουν στις στοιχειώδεις υποχρεώσεις τους. Επαναλαμβάνω, δεν ευθύνονται οι υπάλληλοι και τα στελέχη. Υποστελεχώθηκε και αφέθηκε το ΣΕΠΕ στην τύχη του. Δεν είναι τυχαία η διάθεση που υπάρχει να μεταφερθεί το ΣΕΠΕ στο ήδη υποστελεχωμένο ΟΜΕΔ. Αυτό είναι ένα ζήτημα, το οποίο εξ αρχής αναφέρω.</seg>
                    <seg xml:id="ParlaMint-GR_2021-01-25-S1-commons.seg465">Το δεύτερο είναι ότι αυτή η πανδημία της γενικότερης φύσεως που υπάρχει έχει αναδείξει την ανάγκη ενίσχυσης της υγιεινής και της ασφάλειας στους χώρους εργασίας και βεβαίως και της αναγνώρισης του COVID 19 ως επαγγελματικής ασθένειας. Το είχαμε αναφέρει και σε προηγούμενη ερώτηση και υπήρξε σχετικός διάλογος και σχετική άποψη που εκφράσατε, εσείς συγκεκριμένα, από πλευράς της Κυβέρνησης. Αλλά αυτούς τους τελευταίους δέκα μήνες, που δοκιμάζεται συνολικά η ελληνική κοινωνία, οι εργαζόμενοι έχουν πληγεί περισσότερο από ποτέ και σε αυτό το θέμα, από τις συνέπειες συνολικά της COVID και τις συνέπειες που προκαλεί αυτή η πανδημία. Παρά ταύτα, είναι γνωστό ότι εξακολουθούν οι εργαζόμενοι να εργάζονται σκληρά για να διατηρήσουν σε λειτουργία κρίσιμες υπηρεσίες, αλλά και να ικανοποιήσουν ζωτικές ανάγκες της κοινωνίας.</seg>
                    <seg xml:id="ParlaMint-GR_2021-01-25-S1-commons.seg466">Μέχρι σήμερα δυστυχώς η Κυβέρνηση αντιμετωπίζει την COVID -19 μόνο ως κίνδυνο για τη δημόσια υγεία και όχι βεβαίως ως παράγοντα επαγγελματικού κινδύνου, εξαιτίας του οποίου βέβαια, έχουν χάσει και τη ζωή τους εργαζόμενοι και εργαζόμενες.</seg>
                    <seg xml:id="ParlaMint-GR_2021-01-25-S1-commons.seg467">Θα πω, κύριε Υπουργέ, και το λέω σαφέστατα, ότι έχει εργαλειοποιηθεί η πανδημία, για να υπάρχει και καταπάτηση - ναι, καταπάτηση - εργατικών δικαιωμάτων.</seg>
                    <seg xml:id="ParlaMint-GR_2021-01-25-S1-commons.seg468">Εν προκειμένω, η ερώτηση ήταν πολύ συγκεκριμένη και αφορούσε τι θέλει και τι σκοπεύει η Κυβέρνηση να κάνει σε σχέση με τη Βοιωτία η οποία, όπως είπαμε, είναι στην τρίτη εβδομάδα του καθολικού lockdown και σε σχέση με τη βιομηχανική δραστηριότητα και για τους εργαζόμενους, ειδικότερα στη βιομηχανική περιοχή Οινοφύτων, όπου έρχεται όλη η Αττική και άλλες περιφερειακές ενότητες, όπως η Εύβοια.</seg>
                    <seg xml:id="ParlaMint-GR_2021-01-25-S1-commons.seg469">Σκοπεύει η Κυβέρνηση, πέρα από τον άμεσο και συνεχή έλεγχο, να παράσχει δωρεάν μέτρα προστασίας και διεξαγωγής συνεχών ελέγχων και μαζικών τεστ σε όλες τις επιχειρήσεις της περιφερειακής ενότητας; Υπάρχει σχεδιασμός προς αυτήν την κατεύθυνση και αν υπάρχει με ποιο χρονοδιάγραμμα;</seg>
                    <seg xml:id="ParlaMint-GR_2021-01-25-S1-commons.seg470">Τέλος, κύριε Υπουργέ, θέλουμε να μας πείτε, πέραν των όσων γενικών αναφερθήκατε, συγκεκριμένα μέτρα για αυτήν την περιοχή με δεδομένο το συνεχές lockdown. Δεν το λέω για να υπάρχει εξαίρεση, αλλά λόγω του συνεχούς lockdown και του κόκκινου, εδώ και τρεις εβδομάδες που συνεχίζεται, που σημαίνει ότι υπήρξε η αιτιολογία της κινητικότητας. Άλλα μέτρα συγκεκριμένα γι'αυτήν την περιοχή και γι'αυτούς τους εργαζόμενους σκοπεύει η Κυβέρνηση να λάβει, έχει σχεδιάσει, δεν έχει σχεδιάσει, προβλέπεται να σχεδιάσει;</seg>
                    <seg xml:id="ParlaMint-GR_2021-01-25-S1-commons.seg471">Ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u78" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg472">Και εγώ ευχαριστώ, κύριε Μουλκιώτη.</seg>
                    <seg xml:id="ParlaMint-GR_2021-01-25-S1-commons.seg473">Τον λόγο έχει ο κύριος Υπουργός για τη δευτερολογία του.</seg>
                </u>
                <u xml:id="ParlaMint-GR_2021-01-25-S1-commons.u79" ana="#regular" who="#ΠΑΝΑΓΙΩΤΗΣ_ΤΣΑΚΛΟΓΛΟΥ">
                    <seg xml:id="ParlaMint-GR_2021-01-25-S1-commons.seg474">Κατ' αρχήν, θα ήθελα να αναφερθώ σε τρία σημεία στα οποία αναφέρθηκε και ο κ. Μουλκιώτης στη δευτερολογία του. Ο ρόλος του ΣΕΠΕ είναι πραγματικά κομβικός. Αντίθετα απ' αυτό το οποίο ισχυριστήκατε, κύριε Μουλκιώτη, η Κυβέρνηση στηρίζει τόσο υλικά όσο και ηθικά τις συχνά υπεράνθρωπες προσπάθειες των στελεχών του και θα εξακολουθήσουμε να τις στηρίζουμε.</seg>
                    <seg xml:id="ParlaMint-GR_2021-01-25-S1-commons.seg475">Το δεύτερο που θέλω να πω σε σχέση με τη στήριξη, την οποία έχει παράσχει η Κυβέρνηση στην οικονομία, στις επιχειρήσεις και στους εργαζόμενους, είναι ότι ήταν σημαντικότατη σε όλο το διάστημα της πανδημίας και όσες διεθνείς συγκρίσεις έχουμε, δείχνουν ότι ήταν και αρκετά επιτυχημένη.</seg>
                    <seg xml:id="ParlaMint-GR_2021-01-25-S1-commons.seg476">Για το τρίτο θέμα, που με ρωτήσατε σε σχέση με τη Βοιωτία, δεν πρόκειται να κάνουμε κάτι διαφορετικό στη Βοιωτία, σε σχέση με το τι κάνουμε σε ολόκληρη την Επικράτεια. Βεβαίως, όπως είδατε από τα νούμερα που σας έδωσα προηγουμένως, αναλογικά οι ενέργειες στη Βοιωτία ήταν περισσότερες απ' ό,τι ήταν σε όλη την υπόλοιπη χώρα και κυρίως, στην περιοχή των Οινοφύτων και της Τανάγρας, στην οποία αναφερθήκατε εσείς. Αυτό, όμως, είναι ακριβώς εξαιτίας των συνθηκών που επικρατούν στη συγκεκριμένη περιοχή.</seg>
                    <seg xml:id="ParlaMint-GR_2021-01-25-S1-commons.seg477">Οπότε, κατά τα άλλα, νομίζω ότι στην πρωτολογία μου κάλυψα τα ερωτήματα τα οποία έθεσε η ερώτησή σας και αυτά που είπατε στη δευτερολογία σας και κατά συνέπεια, θα επιθυμούσα να σταματήσω εδώ και να αποφευχθεί η άσκοπη καταπόνηση του θέματος. Δηλαδή, αυτά που είπα στην πρωτολογία μου ισχύουν στο ακέραιο και για τη δευτερολογία.</seg>
                </u>
                <u xml:id="ParlaMint-GR_2021-01-25-S1-commons.u80" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg478">Ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg479">Θα συζητηθεί τώρα η τρίτη με αριθμό 2822/416/18-12-2020 ερώτηση και αίτηση κατάθεσης εγγράφων των αναφορών - ερωτήσεων του Βουλευτή Ηρακλείου του Κινήματος Αλλαγής κ. Βασιλείου Κεγκέρογλου προς τον Υπουργό Εργασίας και Κοινωνικών Υποθέσεων με θέμα: «Εκκρεμείς αιτήσεις συνταξιοδότησης Κρήτης».</seg>
                    <seg xml:id="ParlaMint-GR_2021-01-25-S1-commons.seg480">Θα απαντήσει και σ' αυτήν την ερώτηση ο Υφυπουργός κ. Τσακλόγλου.</seg>
                    <seg xml:id="ParlaMint-GR_2021-01-25-S1-commons.seg481">Κύριε Κεγκέρογλου, έχετε τον λόγο για την τοποθέτηση που έχετε να κάνετε και στη συνέχεια θα βάλω τον χρόνο.</seg>
                </u>
                <u xml:id="ParlaMint-GR_2021-01-25-S1-commons.u81" ana="#regular" who="#ΚΕΓΚΕΡΟΓΛΟΥ_ΑΛΕΞΑΝΔΡΟΥ_ΒΑΣΙΛΕΙΟΣ">
                    <seg xml:id="ParlaMint-GR_2021-01-25-S1-commons.seg482">Κύριε Πρόεδρε, μια αναφορά για τον Σήφη Βαλυράκη. ΠΑΣΟΚ και Κίνημα Αλλαγής με οδύνη αποχαιρετούμε τον Σήφη Βαλυράκη, τον γενναίο αγωνιστή του αντιδικτατορικού αγώνα, τον συνεπή δημοκράτη, τον ακέραιο άνθρωπο, τον αγαπητό σύντροφο και φίλο.</seg>
                    <seg xml:id="ParlaMint-GR_2021-01-25-S1-commons.seg483">Στη μακρόχρονη πολιτική του διαδρομή τίμησε την Κρήτη. Υπηρέτησε την πατρίδα και το ΠΑΣΟΚ ως Βουλευτής επί τριάντα χρόνια αλλά και ως Υπουργός, αναπτύσσοντας σπουδαίο κοινοβουλευτικό και κυβερνητικό έργο.</seg>
                    <seg xml:id="ParlaMint-GR_2021-01-25-S1-commons.seg484">Υπήρξε κορυφαίο στέλεχος του ΠΑΚ και της αντίστασης στη δικτατορία, δίπλα στον Ανδρέα Παπανδρέου. Ήταν καταζητούμενος από το καθεστώς της 21ης Απριλίου επί τρία χρόνια. Συνελήφθη το 1971. Φυλακίστηκε και βασανίστηκε στο ΕΑΤ - ΕΣΑ. Κατόρθωσε να δραπετεύσει, αλλά συνελήφθη ξανά και οδηγήθηκε στις φυλακές της Κέρκυρας, απ' όπου δραπέτευσε και πάλι κολυμπώντας στην Αλβανία. Συνελήφθη από τις αλβανικές αρχές ως κατάσκοπος, αλλά αφέθηκε ελεύθερος ύστερα από διεθνή παρέμβαση και πρωτοβουλία του Ανδρέα Παπανδρέου. Έμελλε η θάλασσα, που αγαπούσε και τον οδήγησε τότε στην ελευθερία, σήμερα να τον οδηγήσει στο τελευταίο, το πιο μεγάλο ταξίδι του.</seg>
                    <seg xml:id="ParlaMint-GR_2021-01-25-S1-commons.seg485">Εκ μέρους της Κοινοβουλευτικής Ομάδας του Κινήματος Αλλαγής εκφράζω θερμά συλλυπητήρια στους οικείους του. Η παράταξή μας, ο πολιτικός κόσμος γενικότερα, η Κρήτη και η πατρίδα έγιναν φτωχότερες.</seg>
                    <seg xml:id="ParlaMint-GR_2021-01-25-S1-commons.seg486">Ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u82" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg487">Συλλυπητήρια και στην παράταξή σας, κύριε Κεγκέρογλου.</seg>
                    <seg xml:id="ParlaMint-GR_2021-01-25-S1-commons.seg488">Παρακαλώ τώρα να αναπτύξετε την επίκαιρη ερώτηση που ανέγνωσα, με αριθμό 2822/416/18-12-2020 και με θέμα: «Εκκρεμείς αιτήσεις συνταξιοδότησης Κρήτης».</seg>
                    <seg xml:id="ParlaMint-GR_2021-01-25-S1-commons.seg489">Κύριε Κεγκέρογλου, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u83" ana="#regular" who="#ΚΕΓΚΕΡΟΓΛΟΥ_ΑΛΕΞΑΝΔΡΟΥ_ΒΑΣΙΛΕΙΟΣ">
                    <seg xml:id="ParlaMint-GR_2021-01-25-S1-commons.seg490">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg491">Είναι μια αναπάντητη ερώτηση. Αφορά τις εκκρεμείς συντάξεις για την Κρήτη, αλλά το πρόβλημα είναι γενικότερο, αφού το Μάρτιο του 2019 είχαμε εκατόν δεκατρείς χιλιάδες εκκρεμείς κύριες συντάξεις και αυτό εξελίχθηκε σταδιακά και το Μάρτιο του 2020 είχαμε εκατόν εξήντα μια χιλιάδες, τον Σεπτέμβριο του 2020 εκατόν εβδομήντα τρεις χιλιάδες και ανάλογος αριθμός υπάρχει και αυτή την περίοδο.</seg>
                    <seg xml:id="ParlaMint-GR_2021-01-25-S1-commons.seg492">Αυτές είναι οι κύριες συντάξεις που εκκρεμούν, όχι οι ληξιπρόθεσμες μόνο και βέβαια, εκτός από τις επικουρικές και τα εφάπαξ. Πρέπει να σημειώσουμε ότι από αυτές τις εκατόν ογδόντα χιλιάδες περίπου εκκρεμείς κύριες συντάξεις, σήμερα μόνο σαράντα χιλιάδες περίπου λαμβάνουν προσωρινή σύνταξη, με αποτέλεσμα να υπάρχει έντονο κοινωνικό πρόβλημα και βέβαια, μια υποχρέωση της πολιτείας, δηλαδή να εκπληρώσει τη διαδικασία σε σύντομο χρόνο, να τραβάει για πολλά χρόνια.</seg>
                    <seg xml:id="ParlaMint-GR_2021-01-25-S1-commons.seg493">Έχω χαρακτηριστικά παραδείγματα και στον ΟΓΑ, που φαίνεται ότι έχει το λιγότερο πρόβλημα, και στον ΕΦΚΑ και σε άλλα ταμεία. Χθες με πήρε γιατρός και περιμένει έξι χρόνια από το ΤΣΑΥ, έξι χρόνια ολόκληρα. Μάλιστα, ειπώθηκε ότι δεν έχει βγει ακόμα ο μαθηματικός τύπος για τον υπολογισμό της σύνταξης.</seg>
                    <seg xml:id="ParlaMint-GR_2021-01-25-S1-commons.seg494">Αυτό, λοιπόν, που ρωτάμε τον Υπουργό - τον ρωτούσαμε με τη γραπτή ερώτηση που έχει παραπάνω ερωτήματα - είναι πόσες είναι οι εκκρεμείς συντάξεις στην Κρήτη συγκεκριμένα, κύριες επικουρικές και εφάπαξ, εάν υπάρχει συγκεκριμένο χρονοδιάγραμμα για την έκδοση των συντάξεων και πότε θα είναι σε θέση να μας πει.</seg>
                    <seg xml:id="ParlaMint-GR_2021-01-25-S1-commons.seg495">Βεβαίως, ήρθαν οι δηλώσεις του κ. Χατζηδάκη, του νέου Υπουργού, και του Πρωθυπουργού στην προχθεσινή επίσκεψη στο Υπουργείο και θα θέλαμε να ξέρουμε αναλυτικά τι μέλλει γενέσθαι με αυτό το πρόβλημα, το οποίο έχει πλέον διογκωθεί.</seg>
                    <seg xml:id="ParlaMint-GR_2021-01-25-S1-commons.seg496">Ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u84" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg497">Ευχαριστώ.</seg>
                    <seg xml:id="ParlaMint-GR_2021-01-25-S1-commons.seg498">Κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u85" ana="#regular" who="#ΠΑΝΑΓΙΩΤΗΣ_ΤΣΑΚΛΟΓΛΟΥ">
                    <seg xml:id="ParlaMint-GR_2021-01-25-S1-commons.seg499">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg500">Κύριε Κεγκέρογλου, πραγματικά σας ευχαριστώ γιατί μου δίνετε με την ερώτησή σας την ευκαιρία να τοποθετηθώ σε ένα πραγματικά επίκαιρο ζήτημα, γιατί με την ερώτησή σας μου δίνετε την ευκαιρία αφενός να περιγράψω τις βασικές διαστάσεις ενός σημαντικού ζητήματος που απασχολεί την ελληνική κοινωνία και αφετέρου να αναλύσω τις ενέργειες της Κυβέρνησης για την επίλυσή του.</seg>
                    <seg xml:id="ParlaMint-GR_2021-01-25-S1-commons.seg501">Το πρόβλημα των εκκρεμών συντάξεων δεν είναι κάτι που προέκυψε τους τελευταίους μήνες, ούτε καν τα τελευταία χρόνια. Είναι ένα ζήτημα που υφίσταται εδώ και σχεδόν μία δεκαετία. Η επίλυσή του απασχολεί τους πάντες, Κυβέρνηση και συνταξιούχους, αφού κανένας δεν είναι ευτυχής με την ύπαρξη του προβλήματος.</seg>
                    <seg xml:id="ParlaMint-GR_2021-01-25-S1-commons.seg502">Η Κυβέρνηση, τον Ιούλιο του 2019 παρέλαβε μια κατάσταση όπου χαρακτηριζόταν από αυξητική τάση των εκκρεμοτήτων. Σύμφωνα με τα στοιχεία του ΕΦΚΑ, η τάση αυτή άρχισε να δημιουργείται ήδη με την ίδρυση του ΕΦΚΑ και την οργανική ένωση πολλών διαφορετικών ταμείων. Άρχισε να αποκλιμακώνεται σταδιακά τον Οκτώβριο του 2019, περίπου μέχρι τις αρχές του 2020, αλλά οξύνθηκε σημαντικά κατά την πρώτη περίοδο της πανδημίας. Όμως, ήδη από τον Αύγουστο του 2020 αποτυπώνεται μια τάση μείωσης των εκκρεμοτήτων.</seg>
                    <seg xml:id="ParlaMint-GR_2021-01-25-S1-commons.seg503">Παρά τις όποιες δυσκολίες, όμως, που δημιούργησε και εξακολουθεί να δημιουργεί η πανδημία και τις πρωτοφανείς πιέσεις που ασκούνται σε όλο το φάσμα του κρατικού μηχανισμού, δεν θα πρέπει να ξεχνάμε ότι η υποχρέωση της πολιτείας είναι να παρέχει στον ΕΦΚΑ τους απαραίτητους πόρους για την ομαλή του λειτουργία, μέρος της οποίας είναι φυσικά και η έκδοση των συνταξιοδοτικών αποφάσεων.</seg>
                    <seg xml:id="ParlaMint-GR_2021-01-25-S1-commons.seg504">Υπό αυτές τις δύσκολες συνθήκες, έχει εκπονηθεί ένα ολοκληρωμένο σχέδιο από την Κυβέρνηση και κατατέθηκαν οι σχετικές νομοθετικές ρυθμίσεις, ώστε ο ΕΦΚΑ να είναι σε θέση να μειώσει περαιτέρω και με ταχύτερους ρυθμούς το πλήθος των εκκρεμοτήτων. Αυτό βεβαίως, μέχρι την πλήρη ψηφιοποίηση των συστημάτων απονομής σύνταξης, η οποία θα επιτευχθεί με την πλήρη παραγωγική λειτουργία του συστήματος «ΑΤΛΑΣ», οπότε και ευελπιστούμε ότι θα επιλυθεί οριστικά αυτό το σοβαρό πρόβλημα.</seg>
                    <seg xml:id="ParlaMint-GR_2021-01-25-S1-commons.seg505">Το σχέδιο για το τρέχον και το αμέσως επόμενο χρονικό διάστημα περιλαμβάνει: Πρώτον, τη δυνατότητα προσωρινής στελέχωσης των υπηρεσιών του ΕΦΚΑ με πρώην υπαλλήλους των ταμείων, που έχουν συνταξιοδοτηθεί, οι οποίοι είναι έμπειρα στελέχη στο θέμα της απονομής συντάξεων. Δεύτερον, τη συγκρότηση κλιμακίων εργαζομένων με παροχή επιπλέον αμοιβών βασισμένο στην επίτευξη συγκεκριμένων στόχων. Τρίτον, αποσπάσεις από άλλους φορείς του δημοσίου προς τον ΕΦΚΑ για ένα διάστημα έξι μηνών. Τέταρτον, την προσωρινή διάθεση προσωπικού από επιστημονικά επιμελητήρια στον ΕΦΚΑ. Πέμπτον, τις προσλήψεις νέων υπαλλήλων στον ΕΦΚΑ, ώστε να απελευθερωθούν στελέχη με εμπειρία στην απονομή συντάξεων που τώρα απασχολούνται σε άλλες δραστηριότητες. Έκτον, την αγορά φορητών υπολογιστών, ώστε οι απασχολούμενοι μέσω τηλεργασίας υπάλληλοι του ΕΦΚΑ να μπορούν να εκτελούν απρόσκοπτα τα καθήκοντά τους.</seg>
                    <seg xml:id="ParlaMint-GR_2021-01-25-S1-commons.seg506">Επιπρόσθετα, η Κυβέρνηση μελετά την πρόσληψη ενός πρότζεκτ - μάνατζερ από τον ιδιωτικό τομέα, με αποκλειστικό αντικείμενο την επιτάχυνση της απονομής εκκρεμών συντάξεων. Παράλληλα, κωδικοποιείται το υφιστάμενο νομοθετικό πλαίσιο, προκειμένου να γίνεται η επεξεργασία όσο το δυνατόν περισσότερων συνταξιοδοτικών αιτημάτων από το υφιστάμενο ολοκληρωμένο πληροφοριακό σύστημα απονομής συντάξεων. Ενισχύονται τα αρμόδια υποκαταστήματα με την κατάλληλη υλικοτεχνική υποδομή και ενισχύεται ο προγραμματισμός εκπαιδευτικών δραστηριοτήτων υπαλλήλων του ΕΦΚΑ.</seg>
                    <seg xml:id="ParlaMint-GR_2021-01-25-S1-commons.seg507">Ως προς τα στατιστικά στοιχεία για τις εκκρεμείς συντάξεις, αρχικά θα ήθελα να αναφερθώ στα στοιχεία επί του συνόλου.</seg>
                    <seg xml:id="ParlaMint-GR_2021-01-25-S1-commons.seg508">Με βάση αυτά τα στοιχεία το 2020 ολοκληρώθηκαν εκατόν εξήντα μία χιλιάδες εφτακόσια εβδομήντα ένα αιτήματα συνταξιοδότησης, το οποίο σημαίνει ότι ήταν τριάντα οχτώ χιλιάδες τετρακόσια σαράντα επτά αιτήματα παραπάνω, σε σύγκριση με το 2019 και παρά τις συνέπειες της πανδημίας που είχαμε στο ίδιο διάστημα.</seg>
                    <seg xml:id="ParlaMint-GR_2021-01-25-S1-commons.seg509">Με βάση, μάλιστα, τα ίδια στοιχεία και τη μηνιαία τους κατανομή, όπως ανέφερα και προηγουμένως, οι ρυθμοί διεκπεραίωσης των αιτημάτων αυτών ήταν όλο και μεγαλύτερη μετά το τέλος του πρώτου κύματος της πανδημίας.</seg>
                    <seg xml:id="ParlaMint-GR_2021-01-25-S1-commons.seg510">Στις συνολικές εκκρεμότητες, στις οποίες αναφερθήκατε και εσείς, για κύρια σύνταξη στο τέλος του 2020, οι εκκρεμείς αιτήσεις ήταν εκατόν πενήντα τέσσερις χιλιάδες και οι περισσότερες εξ αυτών, οι σαράντα πέντε χιλιάδες περίπου, αφορούν το ΙΚΑ, τριάντα μία χιλιάδες τον ΟΓΑ, είκοσι οχτώ τον ΟΑΕΕ, τον πρώην ΟΑΕΕ, και είκοσι δύο χιλιάδες περίπου το δημόσιο.</seg>
                    <seg xml:id="ParlaMint-GR_2021-01-25-S1-commons.seg511">Τώρα συγκεκριμένα για την Κρήτη, στην οποία αναφέρεται και η ερώτησή σας, σύμφωνα με τα στοιχεία του ΕΦΚΑ οι συνολικές εκκρεμείς συντάξεις, αιτήσεις κύριας σύνταξης ανέρχονται σε επτά χιλιάδες τριακόσιες σαράντα επτά. Οι τρεις χιλιάδες τετρακόσιες εβδομήντα πέντε αφορούν το τέως ΙΚΑ στα υποκαταστήματα Χανίων και Ηρακλείου, οι χίλιες τριακόσιες δώδεκα αφορούν το τέως ΟΑΕΕ και οι δύο χιλιάδες πεντακόσιες εξήντα αφορούν τον τέως ΟΓΑ.</seg>
                    <seg xml:id="ParlaMint-GR_2021-01-25-S1-commons.seg512">Για τις επικουρικές συντάξεις η διοίκηση του ΕΦΚΑ μας έχει ενημερώσει πως τα αιτήματα υποβάλλονται κεντρικά και κατά συνέπεια δεν υπάρχει γεωγραφική κατανομή τους. Το σύνολο των εκκρεμών επικουρικών συντάξεων είναι λίγο λιγότερο από εκατόν είκοσι χιλιάδες, ανέρχεται στις εκατόν δεκαεννιά χιλιάδες εξακόσιες ενενήντα τέσσερις, εκ των οποίων οι πενήντα πέντε χιλιάδες είναι ληξιπρόθεσμες.</seg>
                    <seg xml:id="ParlaMint-GR_2021-01-25-S1-commons.seg513">Η γεωγραφική κατανομή, επίσης, δεν μπορεί να γίνει για τα αιτήματα κύριας σύνταξης από το πρώην ΕΤΑΑ, το ΝΑΤ, το ΕΤΑΠ - ΜΜΕ κ.ο.κ. και, τέλος, το πλήθος των αιτήσεων για εφάπαξ ανέρχεται στα έξι χιλιάδες οχτακόσια είκοσι δύο, εκ των οποίων οι ληξιπρόθεσμες είναι τρεις χιλιάδες διακόσια σαράντα δύο.</seg>
                    <seg xml:id="ParlaMint-GR_2021-01-25-S1-commons.seg514">Αυτά είναι τα στοιχεία για ολόκληρη την επικράτεια.</seg>
                    <seg xml:id="ParlaMint-GR_2021-01-25-S1-commons.seg515">Ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u86" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg516">Κύριε Κεγκέρογλου, έχετε τον λόγο για τη δευτερολογία σας, παρακαλώ.</seg>
                </u>
                <u xml:id="ParlaMint-GR_2021-01-25-S1-commons.u87" ana="#regular" who="#ΚΕΓΚΕΡΟΓΛΟΥ_ΑΛΕΞΑΝΔΡΟΥ_ΒΑΣΙΛΕΙΟΣ">
                    <seg xml:id="ParlaMint-GR_2021-01-25-S1-commons.seg517">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg518">Κύριε Υπουργέ, προφανώς δεν μπορεί η Κυβέρνηση να υπερηφανευτεί για πρόοδο στο θέμα των εκκρεμών συντάξεων. Στην καλύτερη περίπτωση, είστε στα ίδια χάλια με την προηγούμενη κυβέρνηση του ΣΥΡΙΖΑ.</seg>
                    <seg xml:id="ParlaMint-GR_2021-01-25-S1-commons.seg519">Αυτό οφείλεται, παρά το ότι πέρασαν πολλά χρόνια, στο γεγονός ότι και ο νόμος Κατρούγκαλου, αλλά και η συνέχεια, έδειξαν ότι το Υπουργείο Εργασίας δεν αντιλαμβάνεται τον τρόπο με τον οποίο έπρεπε να γίνει η ενοποίηση των ταμείων και η μετάβαση από το ένα σύστημα στο άλλο.</seg>
                    <seg xml:id="ParlaMint-GR_2021-01-25-S1-commons.seg520">Αναφέρομαι στο γεγονός ότι έγινε μόνο ουσιαστικά ενοποίηση των διοικήσεων αρχικά και τα λειτουργικά συστήματα παρέμειναν διαφορετικά και τα ταμεία με διαφορετικό καθεστώς κανονισμών ασφάλισης, αλλά και παροχών. Έχουμε συζητήσει και εδώ μέσα τους διαφορετικούς κανόνες που ισχύουν για κάθε πρώην ταμείο και σήμερα ως προς την παροχή από την πλευρά του ΕΦΚΑ.</seg>
                    <seg xml:id="ParlaMint-GR_2021-01-25-S1-commons.seg521">Αυτό το οποίο διαπιστώνω είναι ότι αυτά που λέγαμε πριν ενάμιση χρόνο προς την Κυβέρνηση, συγκεκριμένες προτάσεις για τους συνταξιούχους, την αξιοποίηση των συνταξιοδοτηθέντων υπαλλήλων του ΙΚΑ και του ΕΦΚΑ γενικότερα που αναφερθήκατε και ήρθε πριν από ένα μήνα περίπου η ρύθμιση, αυτήν την πρόταση την έχουμε κάνει πριν ενάμιση χρόνο συγκεκριμένα. Τότε μας είπε ο Υπουργός: «Α, ξέρετε δεν μπορεί να γίνει».</seg>
                    <seg xml:id="ParlaMint-GR_2021-01-25-S1-commons.seg522">Το ίδιο διάστημα είπαμε να κρατήσετε και τους επί συμβάσει υπαλλήλους, μέσω της κοινωφελούς εργασίας και του προγράμματος του ΟΑΕΔ που έχουν ήδη μπει σε έναν ρυθμό και μπορούν να βοηθήσουν. Αν η Κυβέρνηση είχε κρατήσει αυτόν τον κόσμο και είχε πριν ενάμιση χρόνο προχωρήσει στην αξιοποίηση των συνταξιοδοτηθέντων έμπειρων υπαλλήλων, θα μπορούσε να έχει τώρα διαφορετικό αποτέλεσμα. Δυστυχώς, δεν το έκανε, παρά μόνο στο παρά πέντε.</seg>
                    <seg xml:id="ParlaMint-GR_2021-01-25-S1-commons.seg523">Σήμερα τι διαπιστώνουμε; Ότι αμφισβητείτε την ίδια την ικανότητα των στελεχών της Κυβέρνησης είτε είναι στο Υπουργείο είτε είναι στον ΕΦΚΑ. Ποια θα είναι η θεσμική θέση του μάνατζερ;</seg>
                    <seg xml:id="ParlaMint-GR_2021-01-25-S1-commons.seg524">Αυτό που διαπιστώνουμε είναι ότι ενώ υπάρχουν μάνατζερ και στον ΕΦΚΑ και στο Υπουργείο και στους συμβούλους που έχει ο κάθε Υπουργός και τα λοιπά δεν υπάρχει, κύριε Υπουργέ, πρότζεκτ. Το πρότζεκτ λείπει, όχι ο μάνατζερ. Μάνατζερ έχετε πολλούς, αλλά δεν έχετε σχέδιο.</seg>
                    <seg xml:id="ParlaMint-GR_2021-01-25-S1-commons.seg525">Πρέπει να μας ενημερώσετε εάν ισχύει αυτό που λένε οι συνδικαλιστές και όχι μόνο, ότι χάθηκε πολύτιμος χρόνος τουλάχιστον έξι μηνών να μαζευτούν οι εκκρεμείς φάκελοι απ' όλη την Ελλάδα, για να μεταφερθούν όλοι σε ιδιωτική εταιρεία κάπου εδώ στην Αττική, προκειμένου να ψηφιοποιηθούν, ότι δεν γίνεται δηλαδή η ψηφιοποίηση εντός του ΕΦΚΑ και εντός των υπηρεσιών, αλλά γίνεται σε ιδιωτικό χώρο.</seg>
                    <seg xml:id="ParlaMint-GR_2021-01-25-S1-commons.seg526">Θέλουμε να ξέρουμε αν υπάρχει ασφάλεια προσωπικών δεδομένων στη διαχείριση από την ιδιωτική εταιρεία στον χώρο τον ιδιωτικό που γίνεται και πόσοι υπάλληλοι από τον ΕΦΚΑ παρακολουθούν αυτή τη διαδικασία επιτόπου στους χώρους της ιδιωτικής εταιρείας. Αυτό είναι ένα θέμα, το οποίο έχει προκύψει από τις τελευταίες αναφορές και καταγγελίες.</seg>
                    <seg xml:id="ParlaMint-GR_2021-01-25-S1-commons.seg527">Ολοκληρώνοντας, θα θέλαμε να ξέρουμε συγκεκριμένα, με βάση την εκτίμηση της Κυβέρνησης - γιατί σχέδιο δεν βλέπω να υπάρχει - τα εξής: Ποτέ οι εκκρεμείς συντάξεις θα αφορούν μόνο αυτές του τελευταίου τριμήνου; Θα το καλύψετε μέσα σε διάστημα ενός χρόνου, μέσα σε διάστημα ενάμιση χρόνου ή σε διάστημα έξι μηνών; Να μας πείτε συγκεκριμένα ότι σε έξι μήνες από τώρα, σε έναν χρόνο από τώρα θα έχουμε μόνο τις αιτήσεις που γίνονται κατά το τελευταίο τρίμηνο. Αυτό αφορά τις κύριες συντάξεις, για να μην προχωρήσουμε παραπέρα στις υπόλοιπες.</seg>
                    <seg xml:id="ParlaMint-GR_2021-01-25-S1-commons.seg528">Ευχαριστώ πολύ, κύριε Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u88" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg529">Κι εγώ ευχαριστώ.</seg>
                    <seg xml:id="ParlaMint-GR_2021-01-25-S1-commons.seg530">Κύριε Υπουργέ, έχετε τον λόγο για τη δευτερολογία σας.</seg>
                </u>
                <u xml:id="ParlaMint-GR_2021-01-25-S1-commons.u89" ana="#regular" who="#ΠΑΝΑΓΙΩΤΗΣ_ΤΣΑΚΛΟΓΛΟΥ">
                    <seg xml:id="ParlaMint-GR_2021-01-25-S1-commons.seg531">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg532">Κύριε Κεγκέρογλου, θα ήθελα να επαναλάβω ότι το θέμα των εκκρεμών συντάξεων αποτελεί όντως ένα ζήτημα, το οποίο χρήζει άμεσης αντιμετώπισης. Επισημαίνω δε και τη δέσμευση του Πρωθυπουργού - απαντώ στο ερώτημά σας - για την απονομή ει δυνατόν του συνόλου των εκκρεμών συντάξεων έως το τέλος του 2021.</seg>
                    <seg xml:id="ParlaMint-GR_2021-01-25-S1-commons.seg533">Σας διαβεβαιώνω ότι η Κυβέρνηση στηρίζει τον ΕΦΚΑ στο έργο του, έτσι ώστε εντός του έτους να εξαλειφθούν οι εκκρεμότητες. Το σχέδιο απομείωσης των εκκρεμών συντάξεων, στο οποίο αναφέρθηκα συνοπτικά στην πρωτολογία μου, θεωρούμε ότι δίνει τα κατάλληλα εργαλεία στον ΕΦΚΑ για την εκπλήρωση του δύσκολου αυτού έργου.</seg>
                    <seg xml:id="ParlaMint-GR_2021-01-25-S1-commons.seg534">Όμως, όπως επισήμανα προηγουμένως, ο ΕΦΚΑ βρίσκεται εν μέσω μίας πολύ σημαντικής μεταρρύθμισης, που είναι ο σταδιακός ψηφιακός μετασχηματισμός του. Από τον Ιούλιο του 2020 έχει ξεκινήσει η ψηφιακή απονομή συντάξεων ξεκινώντας από τις συντάξεις χηρείας και τις συντάξεις του ΟΓΑ χωρίς διαδοχική ασφάλιση.</seg>
                    <seg xml:id="ParlaMint-GR_2021-01-25-S1-commons.seg535">Η διαδικασία αυτή χαρακτηρίζεται από πολύ σημαντικά βήματα, όπως η ψηφιοποίηση όλων των κανόνων συνταξιοδότησης, αλλά κυρίως από μείωση της γραφειοκρατίας και της ταλαιπωρίας των πολιτών. Θεωρούμε πως μέσα από αυτήν τη δύσκολη διαδρομή μεσοπρόθεσμα θα οδηγηθούμε σε μία νέα κατάσταση, όπου οι πολίτες θα απολαμβάνουν υψηλής ποιότητας υπηρεσίες από τον ΕΦΚΑ.</seg>
                    <seg xml:id="ParlaMint-GR_2021-01-25-S1-commons.seg536">Το ειδικό σχέδιο με πρόσθετα μέτρα και η αξιοποίηση των σύγχρονων τεχνολογιών, που καταρτίζεται σε συνεργασία με τον ΕΦΚΑ, αφορά κυρίως τις συντάξεις που έχουν καθυστερήσει περισσότερο. Μέχρι τώρα, έχει γίνει πολύ σημαντική προσπάθεια σε ένα δύσκολο πεδίο, συντελούντος και του ψηφιακού μετασχηματισμού, αλλά η προσπάθεια, για προφανείς λόγους, πρέπει να επιταχυνθεί και εκεί πραγματικά, θα συμφωνήσω μαζί σας.</seg>
                </u>
                <u xml:id="ParlaMint-GR_2021-01-25-S1-commons.u90" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg537">Ευχαριστούμε, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg538">Εισερχόμαστε τώρα στην πέμπτη με αριθμό 2576/11-12-2020 ερώτηση εκ των αναφορών - ερωτήσεων του Βουλευτή Ηρακλείου του Κινήματος Αλλαγής κ. Βασιλείου Κεγκέρογλου προς τον Υπουργό Εργασίας και Κοινωνικών Υποθέσεων, με θέμα: «Άμεσες ενέργειες για να ενταχθούν οι φορτοεκφορτωτές στους δικαιούχους της αποζημίωσης ειδικού σκοπού».</seg>
                    <seg xml:id="ParlaMint-GR_2021-01-25-S1-commons.seg539">Και σε αυτήν την ερώτηση θα απαντήσει ο Υφυπουργός Εργασίας και Κοινωνικών Υποθέσεων κ. Παναγιώτης Τσακλόγλου.</seg>
                    <seg xml:id="ParlaMint-GR_2021-01-25-S1-commons.seg540">Κύριε Κεγκέρογλου, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u91" ana="#regular" who="#ΚΕΓΚΕΡΟΓΛΟΥ_ΑΛΕΞΑΝΔΡΟΥ_ΒΑΣΙΛΕΙΟΣ">
                    <seg xml:id="ParlaMint-GR_2021-01-25-S1-commons.seg541">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg542">Πριν να μπω στην ερώτηση, δεν μας διευκρινίσατε, κύριε Υπουργέ, αν ο μάνατζερ αυτός θα είναι μέσα στον ΕΦΚΑ, αν θα είναι με την ευθύνη της διοίκησης του ΕΦΚΑ ή αν θα είναι στο Υπουργείο. Αν θέλετε, να μας πείτε.</seg>
                    <seg xml:id="ParlaMint-GR_2021-01-25-S1-commons.seg543">Τώρα, η ερώτηση που αφορά τους φορτοεκφορτωτές έχει να κάνει με τους εγγεγραμμένους στο λεγόμενο Μητρώο Β΄ του Υπουργείου Εργασίας, όπου βεβαίως, μαζί με τους φορτοεκφορτωτές είναι και οι χειριστές λιμένων.</seg>
                    <seg xml:id="ParlaMint-GR_2021-01-25-S1-commons.seg544">Για τους φορτοεκφορτωτές υπήρξε μία ενίσχυση στην πρώτη φάση της πανδημίας και αυτό το οποίο ζητούν είναι σε αυτήν τη δεύτερη φάση και τη συνεχιζόμενη κρίση που πλήττει και αυτούς, να υπάρξει μία δεύτερη μορφή ενίσχυσης με την αποζημίωση ειδικού σκοπού.</seg>
                    <seg xml:id="ParlaMint-GR_2021-01-25-S1-commons.seg545">Το δεύτερο στο οποίο θα ήθελα να μου απαντήσετε, που προέκυψε στην πορεία - εάν το ξέρετε, αλλιώς να το δείτε στο Υπουργείο - είναι το γεγονός ότι παράλληλα αυτήν την περίοδο ξεκίνησε ένα πρόγραμμα κατάρτισης των φορτοεκφορτωτών. Το πρόγραμμα διαρθρώθηκε, όπως με ενημέρωσαν από τις υπηρεσίες του Υπουργείου, με τρόπο, ώστε μόνο οι φορτοεκφορτωτές να μπορούν να συμμετάσχουν σε αυτό το πρόγραμμα κατάρτισης. Όμως, στο ίδιο μητρώο περιλαμβάνονται και οι χειριστές των μηχανημάτων φορτοεκφόρτωσης στα λιμάνια, οι οποίοι ζητούν και αυτοί να ενταχθούν στο πρόγραμμα.</seg>
                    <seg xml:id="ParlaMint-GR_2021-01-25-S1-commons.seg546">Άρα, ή θα μπορεί αυτό το πρόγραμμα να συμπληρωθεί άμεσα και να μπουν και αυτοί ή θα πρέπει να γίνει ένα νέο πρόγραμμα.</seg>
                    <seg xml:id="ParlaMint-GR_2021-01-25-S1-commons.seg547">Όμως, το βασικό ερώτημα παραμένει η ενίσχυση όλων των φορτοεκφορτωτών με την αποζημίωση ειδικού σκοπού, την οποία ζητούν, είτε είναι φορτοεκφορτωτές διά των χειρών είτε είναι διά των μηχανημάτων.</seg>
                    <seg xml:id="ParlaMint-GR_2021-01-25-S1-commons.seg548">Ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u92" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg549">Και εγώ ευχαριστώ.</seg>
                    <seg xml:id="ParlaMint-GR_2021-01-25-S1-commons.seg550">Ορίστε, κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u93" ana="#regular" who="#ΠΑΝΑΓΙΩΤΗΣ_ΤΣΑΚΛΟΓΛΟΥ">
                    <seg xml:id="ParlaMint-GR_2021-01-25-S1-commons.seg551">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg552">Σας ευχαριστώ, και πάλι, κύριε Κεγκέρογλου, γιατί όντως, μου δίνετε την ευκαιρία να απαντήσω σε ένα σημαντικό και ιδιαίτερα κρίσιμο ζήτημα, όχι μόνο για το ζήτημα των φορτοεκφορτωτών προφανώς, αλλά και γι'αυτό της ενίσχυσης των εργαζομένων και των επιχειρήσεων, που πλήττονται από τις επιπτώσεις της πανδημίας.</seg>
                    <seg xml:id="ParlaMint-GR_2021-01-25-S1-commons.seg553">Κύριε Κεγκέρογλου, από την αρχή της πανδημίας και συγκεκριμένα από τις 14 Απριλίου 2019, όταν έγιναν οι πρώτες πληρωμές των αποζημιώσεων ειδικού σκοπού, μέχρι το τέλος του Δεκεμβρίου του προηγούμενου έτους, σύμφωνα με τα στοιχεία των αρμόδιων υπηρεσιών του Υπουργείου Εργασίας, έχουν καταβληθεί από τον τακτικό προϋπολογισμό συνολικά 3,4 δισεκατομμύρια ευρώ για πληρωμές αποζημιώσεων ειδικού σκοπού, καθώς και για κάλυψη των ασφαλιστικών εισφορών τους στον e - ΕΦΚΑ.</seg>
                    <seg xml:id="ParlaMint-GR_2021-01-25-S1-commons.seg554">Πιο συγκεκριμένα, οι μεταβιβάσεις του προϋπολογισμού προς τον ΕΦΚΑ ανήλθαν στο ίδιο διάστημα στα 942,5 εκατομμύρια ευρώ.</seg>
                    <seg xml:id="ParlaMint-GR_2021-01-25-S1-commons.seg555">Στην ερώτηση που έχετε θέσει και αφορά τις ενέργειες στις οποίες θα προβεί η Κυβέρνηση για την οικονομική ενίσχυση και των φορτοεκφορτωτών είμαι σε θέση να σας ανακοινώσω ότι λόγω της τρέχουσας επιδημιολογικής επιβάρυνσης της χώρας και των έκτακτων μέτρων προστασίας για τον περιορισμό της διασποράς του COVID -19 η αρμόδια υπηρεσία του Υπουργείου Εργασίας προωθεί κοινή υπουργική απόφαση για τη χορήγηση αποζημίωσης ειδικού σκοπού, η οποία θα καλύπτει, όπως συμβαίνει από την αρχή της πανδημίας και τις ειδικές κατηγορίες εργαζομένων οι οποίοι πλήττονται σημαντικά, μεταξύ των οποίων συγκαταλέγεται και ο κλάδος των φορτοεκφορτωτών. Η αποζημίωση θα ανέρχεται στο ποσό των 534 ευρώ ανά μήνα.</seg>
                    <seg xml:id="ParlaMint-GR_2021-01-25-S1-commons.seg556">Οι δικαιούχοι για τη χορήγηση της αποζημίωσης ειδικού σκοπού θα έχουν τη δυνατότητα να υποβάλουν μονομερή υπεύθυνη δήλωση στην ηλεκτρονική πλατφόρμα του ειδικού μηχανισμού στήριξης των εργαζομένων, χωρίς υπεύθυνη δήλωση του εργοδότη.</seg>
                    <seg xml:id="ParlaMint-GR_2021-01-25-S1-commons.seg557">Συνεπώς, κύριε Κεγκέρογλου και οι εκφορτωτές - μιας και η ερώτησή σας αναφέρεται σε αυτούς - θα έχουν τη δυνατότητα να λάβουν την αποζημίωση ειδικού σκοπού, την οποία έχουν ήδη λάβει εκατοντάδες χιλιάδες εργαζόμενοι από την αρχή της πανδημίας.</seg>
                    <seg xml:id="ParlaMint-GR_2021-01-25-S1-commons.seg558">Τώρα, όσον αφορά το πρόγραμμα κατάρτισης που με ρωτήσατε, δεν ήταν και στην ερώτησή σας, δεν γνωρίζω. Αν κάνετε άλλη ερώτηση, θα σας απαντήσω ευχαρίστως.</seg>
                </u>
                <u xml:id="ParlaMint-GR_2021-01-25-S1-commons.u94" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg559">Ορίστε, κύριε Κεγκέρογλου, έχετε τον λόγο για τη δευτερολογία σας.</seg>
                </u>
                <u xml:id="ParlaMint-GR_2021-01-25-S1-commons.u95" ana="#regular" who="#ΚΕΓΚΕΡΟΓΛΟΥ_ΑΛΕΞΑΝΔΡΟΥ_ΒΑΣΙΛΕΙΟΣ">
                    <seg xml:id="ParlaMint-GR_2021-01-25-S1-commons.seg560">Έχω προβεί, κύριε Υπουργέ, σε γραπτή ερώτηση και ελπίζω να απαντηθεί.</seg>
                    <seg xml:id="ParlaMint-GR_2021-01-25-S1-commons.seg561">Αυτό το οποίο, με αφορμή όσα είπατε θα ήθελα εγώ δευτερολογώντας να αναδείξω είναι η ανάγκη να υπάρχει ένα οριζόντιο μέτρο στήριξης όλων των εργαζομένων και των αυτοαπασχολούμενων, που δεν στηρίζονται από κανένα άλλο πρόγραμμα και αναφέρομαι σε αυτούς που είναι εγγεγραμμένοι στα μητρώα ανέργων του ΟΑΕΔ.</seg>
                    <seg xml:id="ParlaMint-GR_2021-01-25-S1-commons.seg562">Όσοι είναι εγγεγραμμένοι στα μητρώα ανέργων του ΟΑΕΔ είχαν εργασία, την οποία έχασαν λόγω της πανδημίας από πέρυσι. Δεν είναι ούτε στη μορφή στήριξης του προγράμματος «ΣΥΝ - ΕΡΓΑΣΙΑ» ούτε στην αναστολή, αλλά ούτε στο επίδομα ανεργίας. Σας πληροφορώ ότι είναι πολλές εκατοντάδες. Πρέπει να είναι γύρω στις τριακόσιες πενήντα χιλιάδες συμπολίτες μας. Είναι κατ' αρχήν, οι εποχικά εργαζόμενοι στον τουρισμό, οι οποίοι δεν συμπλήρωσαν τα πενήντα ένσημα. Είναι οι εποχικά εργαζόμενοι στον τουρισμό που συμπλήρωσαν τα πενήντα ένσημα, έλαβαν τους τρεις μήνες, αλλά στη συνέχεια δεν δικαιούνται άλλα. Είναι οι εργαζόμενοι που πέρυσι ήταν στο Ταμείο Ανεργίας και πήραν μία παράταση για Μάρτιο - Απρίλιο. Αν θυμάστε, δόθηκε παράταση για δύο μήνες. Όμως, δεν δικαιούνται την προχθεσινή παράταση που ανακοίνωσε ο Πρωθυπουργός, όπως και την προηγούμενη, σύμφωνα με τις προϋποθέσεις, γιατί πήραν την παράταση του Μαρτίου και του Απριλίου. Καλά, τον Μάρτιο και τον Απρίλιο «την έβγαλαν» με απλά λόγια. Τώρα;</seg>
                    <seg xml:id="ParlaMint-GR_2021-01-25-S1-commons.seg563">Χρειάζεται, λοιπόν, κάτι που προτείναμε και στον προηγούμενο Υπουργό, ένα οριζόντιο μέτρο που λέει άνεργοι, εγγεγραμμένοι στα μητρώα του ΟΑΕΔ ή αυτοαπασχολούμενοι που δεν στηρίζονται από κανένα άλλο πρόγραμμα να έχουν μία στήριξη δύο, τριών μηνών με βάση το επίδομα ανεργίας και την παροχή αυτή, που για τους εργαζόμενους νομίζω ότι είναι αυτό που δικαιούνται, αφού έχουν πέσει βεβαίως, στην περίπτωση της ανεργίας.</seg>
                    <seg xml:id="ParlaMint-GR_2021-01-25-S1-commons.seg564">Έτσι, λοιπόν, θεωρώ θετικό το ότι για τους επαγγελματίες και τις ειδικές κατηγορίες αυτοαπασχολούμενων, όπως είναι οι φορτοεκφορτωτές, θα υπάρξει απόφαση για να ενταχθούν στη στήριξη μέσω της αποζημίωσης ειδικού σκοπού. Όμως, σας θέτω ξανά το θέμα να εξεταστεί η πρόταση του Κινήματος Αλλαγής για ένα οριζόντιο μέτρο, που θα στηρίζει τους ανθρώπους που δεν τυγχάνουν οικονομικής στήριξης από κανένα άλλο πρόγραμμα ή μέτρο για να επιβιώσουν. Οι μήνες είναι πολλοί. Οι οικογένειες, πέρα από τον εργαζόμενο και τον άνεργο, έχουν κι άλλα μέλη και δεν μπορούν να επιβιώσουν και περνούν πάρα πολύ δύσκολα.</seg>
                    <seg xml:id="ParlaMint-GR_2021-01-25-S1-commons.seg565">Ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u96" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg566">Κι εγώ σας ευχαριστώ, κύριε Κεγκέργολου.</seg>
                    <seg xml:id="ParlaMint-GR_2021-01-25-S1-commons.seg567">Ορίστε, κύριε Υπουργέ, έχετε τον λόγο για να δευτερολογήσετε.</seg>
                </u>
                <u xml:id="ParlaMint-GR_2021-01-25-S1-commons.u97" ana="#regular" who="#ΠΑΝΑΓΙΩΤΗΣ_ΤΣΑΚΛΟΓΛΟΥ">
                    <seg xml:id="ParlaMint-GR_2021-01-25-S1-commons.seg568">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg569">Η πανδημία που πλήττει την υφήλιο είναι πραγματικά πρωτόγνωρη. Δεν έχουμε δει κάτι παρόμοιο εδώ και περίπου εκατό χρόνια τώρα. Οι συνέπειές της πάνω στην παγκόσμια, αλλά και την ελληνική οικονομία ήταν δριμύτατες. Παρά το υψηλό χρέος και τους συνακόλουθους δημοσιονομικούς περιορισμούς, η Κυβέρνηση δεν δίστασε από την πρώτη στιγμή να στηρίξει τους πληττόμενους κλάδους παραγωγής με μέτρα τόσο για τις επιχειρήσεις όσο και για τα νοικοκυριά.</seg>
                    <seg xml:id="ParlaMint-GR_2021-01-25-S1-commons.seg570">Όπως ανέφερε από το Βήμα της Βουλής πριν από μερικές μέρες ο Πρωθυπουργός κ. Μητσοτάκης, το ύψος των μέτρων στήριξης την προηγούμενη χρονιά στη χώρα μας έφτασε τα 24 δισεκατομμύρια ευρώ, περίπου δηλαδή το 15% του ακαθάριστου εγχώριου προϊόντος. Συγκριτικές μελέτες διεθνών οργανισμών δείχνουν ότι οι πολιτικές μας ήταν αποτελεσματικές, κάτι που είχε ως αποτέλεσμα η αύξηση της ανεργίας στη χώρα μας να είναι πολύ, πολύ μικρότερη από αυτή που καταγράφηκε σε όλες σχεδόν τις χώρες της Ευρωπαϊκής Ένωσης.</seg>
                    <seg xml:id="ParlaMint-GR_2021-01-25-S1-commons.seg571">Τώρα, με την ανάπτυξη και την παρασκευή εμβολίων σε ταχύτατο χρονικό διάστημα και τον εμβολιασμό της μεγάλης πλειονότητας του πληθυσμού ευελπιστούμε ότι τόσο στη χώρα μας όσο και στον υπόλοιπο κόσμο θα μπορέσουμε σύντομα να αφήσουμε πίσω μας την πανδημία.</seg>
                    <seg xml:id="ParlaMint-GR_2021-01-25-S1-commons.seg572">Μένοντας αταλάντευτα στον δρόμο των διαρθρωτικών μεταρρυθμίσεων, αλλά και με τη βοήθεια των πολύ σημαντικών πόρων του Ταμείου Ανάκαμψης που είναι διαθέσιμοι στη χώρα μας, πιστεύουμε ότι ήδη μέσα στην τρέχουσα χρονιά η χώρα μας θα επιτύχει υψηλούς ρυθμούς οικονομικής ανάπτυξης και θα μπορέσει να διατηρήσει αυτό το μομέντουμ και τα επόμενα χρόνια. Αυτή είναι η εκτίμηση, όχι μόνο της ελληνικής Κυβέρνησης, αλλά και των περισσότερων διεθνών οργανισμών και διεθνών οίκων.</seg>
                    <seg xml:id="ParlaMint-GR_2021-01-25-S1-commons.seg573">Τα οφέλη της ανάκαμψης θα τα γευθούν πρωτίστως οι κλάδοι που έχουν θιγεί με δριμύτητα από την πανδημία και οι εργαζόμενοι σε αυτούς, στους οποίους συμπεριλαμβάνονται και οι φορτοεκφορτωτές, που αναφέρονται στην ερώτηση του κ. Κεγκέρογλου.</seg>
                    <seg xml:id="ParlaMint-GR_2021-01-25-S1-commons.seg574">Ωστόσο, θα ήθελα επίσης να πω ότι αυτό ελπίζουμε πως θα μας οδηγήσει και σε μείωση της ανεργίας, στην οποία επίσης αναφέρθηκε στη δευτερολογία του ο Βουλευτής Ηρακλείου.</seg>
                    <seg xml:id="ParlaMint-GR_2021-01-25-S1-commons.seg575">Σας ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u98" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg576">Κι εγώ ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg577">Τώρα θα προχωρήσουμε στις τέσσερις ερωτήσεις του κ. Κρίτωνα - Ηλία Αρσένη Βουλευτή Β2΄ Δυτικού Τομέα Αθηνών του ΜέΡΑ25. Και στις τέσσερις ερωτήσεις θα απαντήσει ο Υφυπουργός Περιβάλλοντος και Ενέργειας κ. Γεώργιος Αμυράς.</seg>
                    <seg xml:id="ParlaMint-GR_2021-01-25-S1-commons.seg578">Είναι αρχικά η τέταρτη με αριθμό 304/18-1-2021 επίκαιρη ερώτηση πρώτου κύκλου του Βουλευτή Β2΄ Δυτικού Τομέα Αθηνών του ΜέΡΑ25 κ. Κρίτωνα - Ηλία Αρσένη προς τον Υπουργό Περιβάλλοντος και Ενέργειας, με θέμα: «Άμεση λήψη μέτρων για την αποτροπή της εξαφάνισης των πλατάνων στη χώρα. Σήμα κινδύνου από Πελοπόννησο, Ήπειρο και Στερεά».</seg>
                    <seg xml:id="ParlaMint-GR_2021-01-25-S1-commons.seg579">Ορίστε, κύριε Αρσένη, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u99" ana="#regular" who="#ΑΡΣΕΝΗΣ_ΔΗΜΟΚΡΑΤΗ_ΚΡΙΤΩΝ-ΗΛΙΑΣ">
                    <seg xml:id="ParlaMint-GR_2021-01-25-S1-commons.seg580">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg581">Κύριε Αμυρά, καλή επιτυχία στα νέα σας καθήκοντα. Ελπίζω να καταφέρετε να εξυπηρετήσετε το δημόσιο συμφέρον από τη νέα σας θέση.</seg>
                    <seg xml:id="ParlaMint-GR_2021-01-25-S1-commons.seg582">Είναι ένα θέμα πάρα πολύ σημαντικό. Το πλατάνι είναι, αν θέλετε, το πιο μεγάλο και σημαντικό δέντρο, είναι ο βασιλιάς της ελληνικής χλωρίδας. Είναι συμβολικό για την Ελλάδα, για τόσα χωριά που ιδρύθηκαν με το πρώτο φύτεμα ενός πλατάνου. Κι όμως, εδώ και πλέον σχεδόν μια εικοσαετία, αναπτύσσεται επιθετικά μια επιδημία, η οποία απειλεί υπαρξιακά τα πλατάνια. Κινδυνεύουν να καταστραφούν όλα τα πλατάνια της χώρας. Είναι θέμα που το παρακολούθησα και το 2010 και το 2011 από την Ευρωβουλή με σχετικά ερωτήματα.</seg>
                    <seg xml:id="ParlaMint-GR_2021-01-25-S1-commons.seg583">Μετά από πίεσή μου κινητοποιήθηκαν οι υπηρεσίες και βγήκε μια εγκύκλιος προς τους φορείς και τις κατασκευαστικές για τα μέτρα που πρέπει να λαμβάνονται. Είναι σημαντικό να πούμε ότι παρ' όλο που αυτή η αρρώστια, ο μύκητας, μας ήρθε από το εξωτερικό, πιθανά από την Αμερική μέσω της Γαλλίας, διαδίδεται στην Ελλάδα μέσω του ανθρώπου, μέσω των κλαδεμάτων των δήμων, του ΔΕΔΔΗΕ, όπως έχει τεκμηριωθεί κι επιστημονικά για να μην ενοχλούνται τα καλώδια ηλεκτροδότησης και μεταφοράς ηλεκτρικού, αλλά και μέσω των κατασκευαστικών έργων, όπως είναι η περίπτωση του Καλαμά. Πάρα πολλά, μάλιστα, από τα οικοσυστήματα - θύματα είναι και στη δικιά σας εκλογική περιφέρεια, για παράδειγμα, ο Αώος και η δικιά μου περιοχή, που έλκω την καταγωγή μου από τα Ζαγοροχώρια. Επίσης, ο Βοϊδομάτης, που όχι μόνο έχει πληγεί, αλλά πρόσφατα ξαναέγιναν κλαδέματα στα ήδη μολυσμένα φυτά, διαδίδοντας περαιτέρω, προφανώς, την επιδημία.</seg>
                    <seg xml:id="ParlaMint-GR_2021-01-25-S1-commons.seg584">Σας ζητάω κάτι ξεκάθαρο. Δεν φτάνουν πλέον οι παραινέσεις. Χρειαζόμαστε οριζόντιες απαγορεύσεις. Πρέπει να απαγορευτούν τα κλαδέματα εν γένει. Όπου είναι εντελώς απαραίτητο να γίνουν, ας γίνονται, όμως πάντοτε με παρουσία εργαζομένων, υπαλλήλων της δασικής υπηρεσίας, και μόνο τότε, και αντίστοιχα για τα υπόλοιπα δημόσια έργα. Ζούμε αυτήν τη στιγμή σε μια δυστοπία, όπου οι επιστήμονες θεωρούν ξεχασμένα τα πλατάνια της Ηπείρου, ξεχασμένα τα πλατάνια της Πελοποννήσου και αντίστοιχα της Στερεάς. Δηλαδή πρέπει να αναστρέψουμε αυτήν τη δυστοπία και πολλώ μάλλον να αποτρέψουμε την επέκταση του φαινομένου και στην υπόλοιπη Ελλάδα.</seg>
                    <seg xml:id="ParlaMint-GR_2021-01-25-S1-commons.seg585">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u100" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg586">Ευχαριστούμε.</seg>
                    <seg xml:id="ParlaMint-GR_2021-01-25-S1-commons.seg587">Θα απαντήσει ο Υφυπουργός Περιβάλλοντος και Ενέργειας κ. Γεώργιος Αμυράς.</seg>
                    <seg xml:id="ParlaMint-GR_2021-01-25-S1-commons.seg588">Κύριε Αμυρά, συγχαρητήρια επί τη αναλήψει των καθηκόντων σας και καλή δύναμη στο έργο σας. Έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u101" ana="#regular" who="#ΑΜΥΡΑΣ_ΣΤΥΛΙΑΝΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg589">Σας ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg590">Ευχαριστώ πολύ επίσης, αγαπητέ συνάδελφε κύριε Αρσένη, για τις ευχές σας και σαφέστατα έχουμε πολύ μεγάλο πεδίο συνεργασίας μπροστά μας, το κάνουμε ούτως ή άλλως ή το κάναμε στην Επιτροπή Περιβάλλοντος της Βουλής. Να, που τώρα και από άλλη θέση θα μπορούμε να συνεργαστούμε ουσιαστικά.</seg>
                    <seg xml:id="ParlaMint-GR_2021-01-25-S1-commons.seg591">Το ζήτημα του μεταχρωματικού έλκους, της αρρώστιας αυτής του πλατάνου, είναι κάτι που με έχει απασχολήσει ιδιαιτέρως, εδώ και πάρα πολλά χρόνια κι εμένα. Θα κάνω και μια μικρή αναδρομή, διότι και βάσει της ερώτησής σας θέλετε να σας δώσω και μια εικόνα της εξέλιξης της εξάπλωσης αυτής της ασθένειας.</seg>
                    <seg xml:id="ParlaMint-GR_2021-01-25-S1-commons.seg592">Ως γνωστόν, ξεκινάει το 2003 το πρόβλημα, εμφανίζεται στην Πελοπόννησο, και μέσα σε μια δεκαετία εξαπλώνεται σχεδόν σε ολόκληρη την Πελοπόννησο και σε μεγάλο μέρος της δυτικής Ελλάδας και όχι μόνο της Δυτικής Ελλάδας. Το 2011 βρέθηκε στη Θεσσαλία αυτός ο μύκητας, το 2015, 2016 και 2017 αντιστοίχως σε Αιτωλοακαρνανία, Φωκίδα, Ευρυτανία, Εύβοια και Φθιώτιδα, ενώ το 2019 στην Ανατολική Αττική - πέρσι δηλαδή - στη Λάρισα και στην Πιερία.</seg>
                    <seg xml:id="ParlaMint-GR_2021-01-25-S1-commons.seg593">Είναι σοβαρό το ζήτημα, μας απασχολεί πάρα πολύ. Κινητοποιήθηκαν όλες οι υπηρεσίες και του Υπουργείου Αγροτικής Ανάπτυξης και βεβαίως οι δασικές υπηρεσίες που υπάγονται στο Υπουργείο Περιβάλλοντος και αρχικά έγιναν, όπως λέτε κι εσείς, οι συστάσεις. Το 2019 το Ινστιτούτο Δασικών Μεσογειακών Οικοσυστημάτων, που ανήκει στον «ΕΛΓΟ - ΔΗΜΗΤΡΑ», εξέδωσε οδηγίες, που μοιράστηκαν παντού, στις δασικές υπηρεσίες, στους αγρότες, στα δημαρχεία, στους κτηνοτρόφους, στις κατασκευαστικές εταιρείες, που είχε τον δεκάλογο - να το πω έτσι - για το τι πρέπει να κάνουν και τι δεν πρέπει να κάνουν, προκειμένου να μην επεκταθεί αυτός ο μύκητας και σε άλλα υγιή άτομα, σε άλλα υγιή δέντρα.</seg>
                    <seg xml:id="ParlaMint-GR_2021-01-25-S1-commons.seg594">Ειρήσθω εν παρόδω, δυστυχώς αυτή η ασθένεια είναι θανατηφόρα για τα πλατάνια. Εάν ένα πλατάνι προσβληθεί από αυτόν τον μύκητα, είναι σίγουρο ότι το πλατάνι αυτό θα πεθάνει.</seg>
                    <seg xml:id="ParlaMint-GR_2021-01-25-S1-commons.seg595">Τι κάνουμε, λοιπόν, εμείς; Κάθε χρόνο το Υπουργείο Αγροτικής Ανάπτυξης κάνει επισκοπήσεις. Ως βασικές οδηγίες και εντολές που δώσαμε είναι να μπαίνει σε καραντίνα η περιοχή που έχει εμφανιστεί έστω και ένα πλατάνι άρρωστο. Τι σημαίνει αυτή η καραντίνα; Πρώτον, ξεριζώνεται. Γίνεται μια σκληρή καραντίνα εκατόν πενήντα μέτρων γύρω από το προσβεβλημένο δέντρο και μια επίσης ζώνη ασφαλείας ενός χιλιομέτρου, κατά περίπτωση και ενάμιση χιλιομέτρου, πέριξ του σημείου όπου βρέθηκε αυτό το άρρωστο πλατάνι.</seg>
                    <seg xml:id="ParlaMint-GR_2021-01-25-S1-commons.seg596">Σε αυτές τις περιπτώσεις, λοιπόν, επειδή ζητάτε και συγκεκριμένα στοιχεία, θα σας πω το εξής: Το 2020, πέρσι, κάνοντας τις επισκοπήσεις σε συνεργασία με το Υπουργείο Αγροτικής Ανάπτυξης για να δούμε πού εξαπλώνεται το πρόβλημα, ελέγξαμε τετρακόσιες ογδόντα θέσεις για την παρουσία αυτού του μύκητα. Ελήφθησαν διακόσια εβδομήντα τρία δείγματα για εργαστηριακή εξέταση και από αυτά τα δείγματα δυστυχώς τα εκατόν εξήντα έξι βρέθηκαν θετικά στον μύκητα. Συνολικά η παρουσία του το 2020 διαπιστώθηκε σε εκατόν σαράντα οκτώ νέες θέσεις. Αυτή είναι η εικόνα.</seg>
                    <seg xml:id="ParlaMint-GR_2021-01-25-S1-commons.seg597">Εμείς σαφέστατα, έχουμε ενημερώσει, ενημερωθεί και επικοινωνήσει με όλες τις δασικές υπηρεσίες, με όλες τις αποκεντρωμένες διοικήσεις. Τους ζητάμε να εντείνουν τους ελέγχους και όπου βεβαίως, υπάρχει υποψία ή ένδειξη προσβεβλημένου πλατάνου να διακόπτονται όλες οι εργασίες πέριξ και εντός της περιοχής αυτής, είτε είναι κλαδέματα, είτε είναι άλλες εργασίες.</seg>
                    <seg xml:id="ParlaMint-GR_2021-01-25-S1-commons.seg598">Επομένως, απαντώντας στην πρώτη σας ερώτηση - γιατί με ρωτάτε και αν θα ζητηθούν αποζημιώσεις από τις κατασκευαστικές εταιρείες για τα έργα στα οποία οφείλεται η εξάπλωση της ασθένειας - εγώ θα σας πω το εξής: Έχουμε ζητήσει από τις δασικές υπηρεσίες να συλλέγουν ισχυρές αποδείξεις για την παραβίαση των μέτρων των υπουργικών αποφάσεων.</seg>
                    <seg xml:id="ParlaMint-GR_2021-01-25-S1-commons.seg599">Να προσθέσω και κάτι: Η πρώτη υπουργική απόφαση που εκλήθη να αντιμετωπίσει το ζήτημα της παρουσίας αυτού του μύκητα στα ελληνικά δάση στα πλατάνια ήταν το 2004, έναν χρόνο μόλις μετά την εμφάνιση αυτής της ασθένειας. Δεν υπήρχε καν η βιβλιογραφία για το πώς θα αντιμετωπιστεί το πρόβλημα και δεν τοποθετήθηκε τότε μέσα στα μέτρα η καραντίνα.</seg>
                    <seg xml:id="ParlaMint-GR_2021-01-25-S1-commons.seg600">Αυτά άλλαξαν. Εξεδώσαμε καινούργιες αποφάσεις και ζητούμε από τις δασικές υπηρεσίες, από τις περιφέρειες και από τους δήμους, όταν έχουν ισχυρές αποδείξεις για εκείνους που ευθύνονται για τη διάδοση του μύκητα, να υπάρχουν οι κυρώσεις του άρθρου 6 αυτής της υπουργικής απόφασης, που σας προανέφερα, δηλαδή της αναθεωρημένης. Μάλιστα, μόλις εχθές πληροφορήθηκα για μια παράβαση αρμοδιότητας του Δασαρχείου Ξυλοκάστρου Κορινθίας, όπου έχει οριστεί δικάσιμος. Αυτά, όσον αφορά το πρώτο σκέλος της ερώτησής σας.</seg>
                    <seg xml:id="ParlaMint-GR_2021-01-25-S1-commons.seg601">Σας ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u102" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg602">Και εγώ ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg603">Κύριε Αρσένη, έχετε τον λόγο για τη δευτερολογία σας.</seg>
                </u>
                <u xml:id="ParlaMint-GR_2021-01-25-S1-commons.u103" ana="#regular" who="#ΑΡΣΕΝΗΣ_ΔΗΜΟΚΡΑΤΗ_ΚΡΙΤΩΝ-ΗΛΙΑΣ">
                    <seg xml:id="ParlaMint-GR_2021-01-25-S1-commons.seg604">Ευχαριστώ θερμά, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg605">Κύριε Υπουργέ, είναι σαφές ότι πραγματικά έχουμε ένα πολύ δυνατό εργαλείο που είναι το Ινστιτούτο Μεσογειακών Δασικών Οικοσυστημάτων και ο κ. Τσόπελας και οι συνεργάτες του γνωρίζουν πάρα πολύ καλά το θέμα. Παρ'όλο που έχουμε αυτό το δυνατό εργαλείο, η κατάσταση δεν έχει σταματήσει να εξελίσσεται. Η επιδημία δεν έχει σταματήσει να εξαπλώνεται. Με τον κ. Τσόπελα συνεργαζόμασταν το 2010 και το 2011, όταν ξεκινούσε και λέγαμε τα ίδια πράγματα που λέμε τώρα για τις καραντίνες και τα μέτρα που λαμβάνονται.</seg>
                    <seg xml:id="ParlaMint-GR_2021-01-25-S1-commons.seg606">Χρειάζεται μια οριζόντια απαγόρευση που να είναι ξεκάθαρη. Είπατε ότι ζητήσατε και έχει ζητήσει το Υπουργείο από τις δασικές υπηρεσίες δυνατές αποδείξεις. Πρώτον, δεν γνωρίζω τι σημαίνει δυνατή απόδειξη και δεύτερον, ξέρετε πολύ καλά ότι είναι εντελώς υποστελεχωμένα αυτήν τη στιγμή τα δασαρχεία και οι δασικές υπηρεσίες για να μπορέσουν να φέρουν εις πέρας ένα έργο ελέγχου και μάλιστα, όχι ελέγχου μετά από συνεννόηση, όπως ζητάω, αλλά αυτεπάγγελτου ελέγχου οπουδήποτε σε πλάτανο που κλαδεύεται ή που βλέπουμε να έχει συμβεί κάτι, να έχει μεταδοθεί ο μύκητας. Οπότε, εφόσον η Κυβέρνησή σας δεν αποφασίζει να ενισχύσει ουσιαστικά τα δασαρχεία, χρειάζεται πραγματικά, να πάμε σε μια ρητή απαγόρευση του κλαδέματος. Κάτι τέτοιο θα έφτανε στα αυτιά των δήμων, του ΔΕΔΔΗΕ.</seg>
                    <seg xml:id="ParlaMint-GR_2021-01-25-S1-commons.seg607">Ξέρετε ότι αυτή τη στιγμή ένα μεγάλο πρόβλημα είναι η έλλειψη ενημέρωσης, παρ'όλο που έχω δει και το σποτάκι που έχει βγει από το Υπουργείο, παρ'όλο που έχουν γίνει κάποιες προσπάθειες. Όταν ανακοίνωσα την ερώτηση από τα δικά μου μέσα κοινωνικής δικτύωσης έλαβα μηνύματα από όλη την Ελλάδα ότι δεν είχαν ακούσει ποτέ γι' αυτό το ζήτημα. Οι υπηρεσίες δήμων δεν είχαν ακούσει ποτέ γι' αυτό το ζήτημα. Αυτό είναι πάρα πολύ σημαντικό, γιατί προχωράμε σε κλαδέματα, χωρίς οι άνθρωποι που ασχολούνται με τα κλαδέματα να γνωρίζουν γι' αυτό το πρόβλημα. Πόσω μάλλον, να γνωρίζουν ότι πρέπει να λάβουν μέτρα προστασίας, ποια είναι αυτά και να τα λάβουν.</seg>
                    <seg xml:id="ParlaMint-GR_2021-01-25-S1-commons.seg608">Παρά την όποια ενημέρωση, αντίστοιχα δεν λαμβάνουν μέτρα τα συνεργεία του ΔΕΔΔΗΕ. Παρατήρησε ο κ. Τσόπελας - το έχει πει και δημόσια - στην Επιτροπή Περιβάλλοντος της Βουλής το 2018 ότι περιέργως, πεθαίνουν τα πλατάνια στις γραμμές ηλεκτροδότησης του δικτύου ηλεκτρισμού. Αυτό συμβαίνει επειδή πάρα πολύ απλά τα συνεργεία του ΔΕΔΔΗΕ δεν απολυμαίνουν τα εργαλεία τους και μολύνουν όποιο πλατάνι κλαδεύουν. Αυτή η κατάσταση πρέπει να σταματήσει με σαφή τρόπο.</seg>
                    <seg xml:id="ParlaMint-GR_2021-01-25-S1-commons.seg609">Θα ήθελα να σας καλέσω, πέρα από τα μέτρα που είχαν ληφθεί στο παρελθόν, να μας πείτε τώρα που είδαμε ότι όλα αυτά τα μέτρα δεν έχουν πιάσει τόπο πώς κλιμακώνετε τις δικές σας ενέργειες, προκειμένου να σταματήσει. Θα προχωρήστε σε πρόστιμα; Ξέρουμε περιπτώσεις όπου εταιρείες που κατασκεύασαν μεγάλα οδικά δίκτυα μολύνουν τον Καλαμά, παραδείγματος χάρη, στη δικιά σας περιοχή. Θα προχωρήσουμε αυτή τη στιγμή σε κυρώσεις; Θα έχουμε αυτή τη στιγμή ξεκάθαρες ποινές σε όποιον προχωράει ανεξέλεγκτα στο κλάδεμα των πλατάνων πριν τελειώσει αυτό το είδος, ο βασιλιάς πραγματικά της ελληνικής πανίδας;</seg>
                    <seg xml:id="ParlaMint-GR_2021-01-25-S1-commons.seg610">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u104" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg611">Κι εγώ ευχαριστώ.</seg>
                    <seg xml:id="ParlaMint-GR_2021-01-25-S1-commons.seg612">Κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u105" ana="#regular" who="#ΑΜΥΡΑΣ_ΣΤΥΛΙΑΝΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg613">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg614">Βέβαια, το πλατάνι είναι ο βασιλιάς της ελληνικής χλωρίδας και όχι της πανίδας. Αλλά αυτό δεν έχει τόση σημασία. Σημασία έχει ότι ο πλάτανος για εμάς είναι ένα σύμβολο κοινωνικό, είναι ένα σύμβολο άνθισης των οικοσυστημάτων και βεβαίως, προστασίας της βιοποικιλότητας των ελληνικών τοπίων και οικοσυστημάτων. Είναι κάτι που δεν το έχουμε πάρει ελαφρά τη καρδία. Ίσα - ίσα, είναι κάτι που μας απασχολεί πάρα πολύ.</seg>
                    <seg xml:id="ParlaMint-GR_2021-01-25-S1-commons.seg615">Απαντώ στα επιμέρους πολλά ερωτήματα σας. Πρώτα απ' όλα, μιλήσατε για την υποστελέχωση των δασικών υπηρεσιών. Αυτό είναι αλήθεια. Είναι υποστελεχωμένες. Αλλά εμείς τώρα ετοιμάζουμε ένα άνοιγμα σε συνεργασία με το Υπουργείο Εσωτερικών για την ενδυνάμωση και πρόσληψη επτακοσίων ανθρώπων, που θα στελεχώσουν τις δασικές υπηρεσίες. Αυτό είναι το ένα που έχω να σας πω σε σχέση με την υποστελέχωση.</seg>
                    <seg xml:id="ParlaMint-GR_2021-01-25-S1-commons.seg616">Το δεύτερο. Μιλήσατε για απαγορεύσεις. Όπου χρειάζεται απαγόρευση και βέβαια καθολική σε μία περιοχή βεβαίως και θα ληφθεί. Αλλά ξέρετε, η πρόληψη είναι το σημαντικό. Στην πρόληψη εντάσσονται και συμμετέχουν όχι μόνο οι υπηρεσίες του Υπουργείου Περιβάλλοντος ή οι δασικές υπηρεσίες. Πρέπει να συμμετέχουν οι περιφέρειες, οι δήμοι, οι δασικοί συνεταιρισμοί, αλλά εγώ θα σας πω και ο κάθε μεμονωμένος πολίτης που βρίσκεται στην ύπαιθρο και εκτελεί αγροτικές ή κτηνοτροφικές εργασίες. Όσα μάτια και να έχεις, όσους υπαλλήλους και να έχεις είναι αδύνατον να βρίσκεσαι δίπλα από κάθε έναν που μπορεί να πάει να κλαδέψει στην αυλή του, να μην έχει απολυμάνει σωστά τα εργαλεία και να μεταδώσει την ασθένεια αυτή σε πλατάνι του οικοπέδου του ή της διπλανής αυλής.</seg>
                    <seg xml:id="ParlaMint-GR_2021-01-25-S1-commons.seg617">Άρα, εμείς λέμε ότι η πρόληψη είναι το σημαντικό. Εκεί δίνουμε βάση και εκεί θα συνεχίσουμε την ένταση της πληροφόρησης και της πίεσης προς όλους όσοι μπορούν να έχουν συμμετοχή στην ανακοπή αυτής της ασθένειας.</seg>
                    <seg xml:id="ParlaMint-GR_2021-01-25-S1-commons.seg618">Επίσης, πρέπει να σας πω ότι μέσα στην πρόληψη εντάσσεται και ένα υπομέτρο, που υπάρχει με αριθμό 8,3 στο Πρόγραμμα Αγροτικής Ανάπτυξης το γνωστό ΠΑΑ 2014-2020 όπου ήδη έχουν προβλεφθεί 8 εκατομμύρια ευρώ για την πρόληψη, ώστε να χρηματοδοτήσουμε τις δράσεις που πρέπει. Είναι δράσεις επικοινωνίας όπως είπατε αλλά και αποζημιώσεων από την ασθένεια και τον παθογόνο αυτό οργανισμό που έχει προκαλέσει όντως μεγάλη ζημιά στα δάση μας.</seg>
                    <seg xml:id="ParlaMint-GR_2021-01-25-S1-commons.seg619">Θέλω να γίνω λίγο πιο συγκεκριμένος σε αυτό που με ρωτήσατε για τις απαγορεύσεις. Σε περίπτωση που διαπιστωθεί η παρουσία - ή διαπιστώνεται σήμερα, αύριο ή σε δέκα μέρες - αυτού του παθογόνου μύκητα, αμέσως οι δασικές υπηρεσίες, θα έλεγα αυτοδικαίως, θα απαγορεύουν την υλοτομία, την κλάδευση των φυτών του πλατάνου στην περιοχή και η οποιαδήποτε ενέργεια αυτής της κατηγορίας θα γίνεται μόνο με την παρουσία δασικών υπαλλήλων. Δεν ξέρω αν με ρωτήσατε κάτι άλλο. Υποθέτω αυτά ήταν, τα σημείωσα όλα και σε όλα απάντησα.</seg>
                    <seg xml:id="ParlaMint-GR_2021-01-25-S1-commons.seg620">Επομένως, μια που αναφέρετε πολλές φορές και την Ήπειρο, την περιφέρεια μου, την πατρίδα μου, γνωρίζω και για τον Βοϊδομάτη, γνωρίζω και για τον Αώο, γνωρίζω για τον Καλαμά ποταμό, γνωρίζω και για τον Λούρο ποταμό, γνωρίζω τα προβλήματα που υπάρχουν. Σε συνεργασία με την περιφέρεια Ηπείρου, με την αποκεντρωμένη διοίκηση και με τους επιμέρους δήμους - όπως τον Δήμο Ζίτσας, που είναι ο δεύτερος μεγαλύτερος δήμος στα Ιωάννινα και έχει στα όριά του τον Καλαμά ποταμό, εκεί δίπλα βρίσκεται και το δικό μου χωριό, το Εκκλησοχώρι - με όλους αυτούς μαζί εν σώματι, θα φτιάξουμε ένα επιχειρησιακό σχέδιο στο πεδίο. Ήδη υπάρχουν αυτά τα σχέδια, αλλά θα κοιτάξουμε να υλοποιηθούν και να εφαρμοστούν είτε πρόκειται για την Ήπειρο είτε πρόκειται για την Πελοπόννησο, όπου επίσης υπάρχει έντονο το πρόβλημα αυτό με την θανατηφόρα, δυστυχώς, ασθένεια του πλατάνου.</seg>
                    <seg xml:id="ParlaMint-GR_2021-01-25-S1-commons.seg621">Ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u106" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg622">Ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg623">Θα συζητηθεί η τέταρτη επίκαιρη ερώτηση με αριθμό 305/18-1-2021 δεύτερου κύκλου του Βουλευτή Β2' Δυτικού Τομέα Αθηνών του ΜέΡΑ25 κ. Κρίτωνα - Ηλία Αρσένη προς τον Υπουργό Περιβάλλοντος και Ενέργειας, με θέμα: «Προστασία Λίμνης Κουμουνδούρου».</seg>
                    <seg xml:id="ParlaMint-GR_2021-01-25-S1-commons.seg624">Θα απαντήσει ο κ. Γεώργιος Αμυράς.</seg>
                    <seg xml:id="ParlaMint-GR_2021-01-25-S1-commons.seg625">Κύριε Αρσένη, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u107" ana="#regular" who="#ΑΡΣΕΝΗΣ_ΔΗΜΟΚΡΑΤΗ_ΚΡΙΤΩΝ-ΗΛΙΑΣ">
                    <seg xml:id="ParlaMint-GR_2021-01-25-S1-commons.seg626">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg627">Κύριε Υπουργέ, τώρα πάμε στην εκλογική μου περιφέρεια, σε ένα διαμάντι του αστικού περιβάλλοντος, της Αττικής συνολικά, στη λίμνη Κουμουνδούρου. Από αρχαιολογικής άποψης, ήταν αναπόσπαστο κομμάτι της Ιεράς Οδού και της πομπής που γινόταν εκεί, αφιερωμένη στην Περσεφόνη. Η άλλη δίδυμη λίμνη, που ήταν αφιερωμένη στη Δήμητρα, μπαζώθηκε για να γίνει διυλιστήριο. Η λίμνη Κουμουνδούρου είναι αυτό μας έχει μείνει. Αν και δεν μας έχει μείνει ακριβώς, γιατί είναι ενταγμένη σε ένα στρατόπεδο, σε μια μονάδα καυσίμων και υπάρχουν συχνές διαρροές από εκεί, με μια πετρελαιοκηλίδα που φαίνεται να έχει μεγάλη έκταση και να επηρεάζει τη λίμνη Κουμουνδούρου. Επίσης, η ίδια λίμνη μολύνεται και από το ΧΥΤΑ Φυλής που, δυστυχώς, η Κυβέρνηση σας επιμένει να συνεχίζει τη λειτουργία του.</seg>
                    <seg xml:id="ParlaMint-GR_2021-01-25-S1-commons.seg628">Το μεγάλο ζήτημα εδώ είναι ότι υπάρχει μια απόφαση ήδη από το 1999, να ιδρυθεί και να ενταχθεί - μιλούσαμε με τον προκάτοχό σας, κ. Οικονόμου ότι θα προχωρούσατε προς αυτήν την κατεύθυνση και θα ήθελα και τη δικιά σας δέσμευση γι' αυτό - το Περιφερειακό Πάρκο του Ποικίλου Όρους. Είναι ένα πάρα πολύ σημαντικό έργο για τη δυτική Αθήνα, για την ποιότητα ζωής αυτής της υποβαθμισμένης από τις βιομηχανικές δραστηριότητες περιοχής.</seg>
                    <seg xml:id="ParlaMint-GR_2021-01-25-S1-commons.seg629">Οπότε στα πλαίσια αυτής της κήρυξης του περιφερειακού πάρκου, μπορούμε πραγματικά να προχωρήσουμε στην προστασία της λίμνης Κουμουνδούρου, στην α΄ ζώνη αυτού του πάρκου, σαν μια ζώνη προστασίας και να απεγκλωβιστεί από το στρατόπεδο. Εδώ θέλω μια δεύτερη δέσμευση από εσάς, ότι θα εισηγηθείτε στον Υπουργό Εθνικής Άμυνας για την αποδέσμευση της λίμνης από το στρατόπεδο.</seg>
                    <seg xml:id="ParlaMint-GR_2021-01-25-S1-commons.seg630">Είναι σημαντικό, γιατί ακόμη κι ένας εθελοντής της ορνιθολογικής που πήγε να φωτογραφίσει την ορνιθοπανίδα, στο σημαντικό αυτό υγρότοπο που είναι η λίμνη Κουμουνδούρου, βρέθηκε να συλλαμβάνεται και να οδηγείται στο τμήμα.</seg>
                    <seg xml:id="ParlaMint-GR_2021-01-25-S1-commons.seg631">Οπότε, αυτό το θέμα με το στρατόπεδο Ξηρογιάννη πρέπει να τελειώνει κάποια στιγμή. Όπως και πρέπει βέβαια, να επιτρέπεται στους πολίτες να κάνουν παρατήρηση πουλιών, με τις κατάλληλες εξέδρες και εξοπλισμό. Εντάσσεται άλλωστε η λίμνη στο ειδικό πρόγραμμα ως πρώτη προτεραιότητα στο πλαίσιο του ρυθμιστικού σχεδίου για την αποκατάσταση, ανάδειξη, διαχείριση και προστασία του υγροτόπου.</seg>
                    <seg xml:id="ParlaMint-GR_2021-01-25-S1-commons.seg632">Αυτές τις δεσμεύσεις ζητάω από εσάς.</seg>
                    <seg xml:id="ParlaMint-GR_2021-01-25-S1-commons.seg633">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u108" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg634">Ευχαριστώ, κύριε Αρσένη.</seg>
                    <seg xml:id="ParlaMint-GR_2021-01-25-S1-commons.seg635">Κύριε Υπουργέ, έχετε τον λόγο.</seg>
                    <seg xml:id="ParlaMint-GR_2021-01-25-S1-commons.seg636">Ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u109" ana="#regular" who="#ΑΜΥΡΑΣ_ΣΤΥΛΙΑΝΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg637">Αγαπητέ κύριε Αρσένη, βεβαίως, η λίμνη Κουμουνδούρου είναι θα έλεγα ένα διαμάντι που μας έρχεται από το παρελθόν και είναι σαν να ακούμε τη φωνή της πομπής των αρχαίων, που ακολουθούσαν την γνωστή πομπή των Αθηναίων.</seg>
                    <seg xml:id="ParlaMint-GR_2021-01-25-S1-commons.seg638">Ποιος είπε, όμως, ότι δεν θα προστατεύσουμε τη λίμνη Κουμουνδούρου; Το αντίθετο! Αναφέρετε στην ερώτησή σας εάν πρόκειται να χαρακτηρίσουμε τη λίμνη Κουμουνδούρου ως περιοχή απόλυτης προστασίας της φύσης. Με απλά λόγια θα σας πω: Ναι. Βέβαια δεν υπάρχει αυτός ο όρος που επικαλείστε, υπάρχει ένας διαφορετικός που, όμως, θα έλεγα ότι έχουν το ίδιο πρακτικό αποτέλεσμα.</seg>
                    <seg xml:id="ParlaMint-GR_2021-01-25-S1-commons.seg639">Με τον τελευταίο περιβαλλοντικό ν.4685 και το άρθρο 46 αυτού του νόμου, οι περιοχές βιοποικιλότητας και ιδιαίτερης οικολογικής σημασίας χωρίζονται σε δύο ζώνες. Η μία είναι η Ζώνη Ειδικής Προστασίας και η δεύτερη είναι η Ειδική Ζώνη Διατήρησης. Για να εντάξουμε τη λίμνη Κουμουνδούρου ή ένα άλλο σημείο, έναν άλλον βιότοπο, ένα άλλο οικοσύστημα σε μια από αυτές τις δύο ζώνες που δίνουν την απόλυτη προστασία, όπως λέτε εσείς, ειδικά δηλαδή στη Ζώνη Ειδικής Προστασίας, θα πρέπει να έχει προηγηθεί ένα πολεοδομικό σχέδιο.</seg>
                    <seg xml:id="ParlaMint-GR_2021-01-25-S1-commons.seg640">Η περιοχή ανήκει στον Δήμο Ασπροπύργου. Ο Δήμος Ασπροπύργου, λοιπόν, τροποποιεί και έχει φτάσει στο τέλος του πια, γιατί επικοινωνήσαμε με τον Δήμαρχο Ασπροπύργου κ. Μελετίου και μας επιβεβαίωσε ότι αναμένεται ΦΕΚ για το γενικό πολεοδομικό σχέδιο της περιοχής του. Σ' αυτό, λοιπόν, το γενικό πολεοδομικό σχέδιο της περιοχής του έρχεται να «κουμπώσει» η στρατηγική μελέτη περιβαλλοντικών επιπτώσεων μέσω της Περιφέρειας Αττικής.</seg>
                    <seg xml:id="ParlaMint-GR_2021-01-25-S1-commons.seg641">Τι προβλέπει, λοιπόν, αυτή η μελέτη; Προβλέπει ότι ο ιστορικός τόπος της λίμνης Κουμουνδούρου αποτελεί περιοχή ειδικής προστασίας. Περιοχές ειδικής προστασίας είναι αυτές που διαθέτουν αξιόλογα φυσικά χαρακτηριστικά και πρέπει πάση θυσία να προβληθούν, να προστατευθούν και να αναδειχθούν, διότι, πέραν του φυσικού στοιχείου που συναρπάζει, υπάρχει και το πολιτισμικό στοιχείο. Στη λίμνη αυτή είναι αλληλένδετα και τα δύο.</seg>
                    <seg xml:id="ParlaMint-GR_2021-01-25-S1-commons.seg642">Αυτή η μελέτη ορίζει ρητά ότι η λίμνη Κουμουνδούρου αποτελεί σημαντικό τόπο ιστορικής σημασίας, τόπο ιδιαίτερου φυσικού κάλλους και σημαντικό υδροβιότοπο για την Αττική. Χαρακτηρίζεται, λοιπόν, ως υγρότοπος πρώτης προτεραιότητας ο οποίος θα ενταχθεί σε ειδικό πρόγραμμα προστασίας.</seg>
                    <seg xml:id="ParlaMint-GR_2021-01-25-S1-commons.seg643">Άρα, όταν γίνει αυτό - είμαστε πολύ κοντά στο να γίνει, γιατί, όπως σας είπα, επικοινώνησα με τον Δήμαρχο Ασπροπύργου και περιμένουν ΦΕΚ έτσι ώστε όλα αυτά που σας προανέφερα να πάρουν σάρκα και οστά και να περάσουμε πια στην υλοποίησή τους με δράσεις και δικές σας παρεμβάσεις - θα είμαστε πολύ κοντά στην απόλυτη προστασία της λίμνης.</seg>
                    <seg xml:id="ParlaMint-GR_2021-01-25-S1-commons.seg644">Θα επιτρέπονται, βεβαίως, κάποιες δράσεις. Ποιες θα είναι αυτές; Θα είναι οι πεζοπορίες και διαδρομές, θα είναι σαφέστατα οι ορνιθοπαρατήρηση και βεβαίως, θα φροντίσουμε να μπουν τα κιόσκια ορνιθοπαρατήρησης σε συνεργασία με τον Δήμο, την Ελληνική Ορνιθολογική Εταιρεία και σε συνεργασία με το Στρατόπεδο και το Γενικό Επιτελείο Στρατού.</seg>
                    <seg xml:id="ParlaMint-GR_2021-01-25-S1-commons.seg645">Πέραν των άλλων θεμάτων, που ξέρουμε για την ορνιθοπαρατήρηση - και ενδεχομένως να μην το γνωρίζετε - γνωρίζουμε και ότι η ορνιθοπαρατήρηση παγκοσμίως φέρνει, κύριε Πρόεδρε, πολύ περισσότερα τουριστικά έσοδα από το γκολφ, που είναι μια ασχολία για πλούσιους, αλλά ακόμα και από τον τουρισμό αναψυχής, δηλαδή τον ήλιο και τη θάλασσα.</seg>
                    <seg xml:id="ParlaMint-GR_2021-01-25-S1-commons.seg646">Εάν ρωτήσουμε κάποιον πολίτη έξω στον δρόμο ποια είναι η τουριστική δραστηριότητα που φέρνει τα περισσότερα χρήματα παγκοσμίως, όλοι θα πουν: «Τα νησιά», όχι μόνο της Ελλάδας, αλλά παντού. Κι όμως, η ορνιθοπαρατήρηση φέρνει τα περισσότερα έσοδα, κατά κεφαλήν τουρίστα.</seg>
                    <seg xml:id="ParlaMint-GR_2021-01-25-S1-commons.seg647">Αυτά είχα να σας πω. Σχετικά με το δεύτερο σκέλος της ερώτησής σας, θα σταματήσω εδώ, για να σας απαντήσω μετά και για το Στρατόπεδο.</seg>
                </u>
                <u xml:id="ParlaMint-GR_2021-01-25-S1-commons.u110" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg648">Κι εμείς ευχαριστούμε, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg649">Κύριε Αρσένη, έχετε τον λόγο για τη δευτερολογία σας.</seg>
                </u>
                <u xml:id="ParlaMint-GR_2021-01-25-S1-commons.u111" ana="#regular" who="#ΑΡΣΕΝΗΣ_ΔΗΜΟΚΡΑΤΗ_ΚΡΙΤΩΝ-ΗΛΙΑΣ">
                    <seg xml:id="ParlaMint-GR_2021-01-25-S1-commons.seg650">Ευχαριστώ πολύ.</seg>
                    <seg xml:id="ParlaMint-GR_2021-01-25-S1-commons.seg651">Κύριε Υπουργέ, δεν απαντήσατε στο αν συνεχίζετε και αν δεσμεύεστε, όπως έχει δηλώσει ο προκάτοχός σας, ότι θα προχωρήσετε στη θέσπιση του Περιφερειακού Πάρκου του Ποικίλου Όρους που είναι πάρα πολύ σημαντικό για τους κατοίκους της δυτικής Αθήνας, αλλά και για τους κατοίκους της δυτικής Αττικής. Οπότε χαίρομαι που θα συνεπικουρήσετε τις δράσεις του δήμου, αλλά είναι σημαντικό σε κεντρικό επιτελικό επίπεδο να υλοποιηθούν αυτά που έχουν αποφασιστεί.</seg>
                    <seg xml:id="ParlaMint-GR_2021-01-25-S1-commons.seg652">Θα περιμένω και τις δηλώσεις σας αναφορικά με το Στρατόπεδο. Εδώ έχουμε δύο σκέλη: Όλα αυτά που περιγράψατε δεν μπορούν να υλοποιηθούν στην πράξη όσο είναι μέρος του Στρατοπέδου. Όσο είναι μέρος του Στρατοπέδου η λίμνη Κουμουνδούρου, είναι αδύνατο να υλοποιηθούν.</seg>
                    <seg xml:id="ParlaMint-GR_2021-01-25-S1-commons.seg653">Από την άλλη χρειαζόμαστε την προστασία της λίμνης, για να μην γίνει τόπος που θα πηγαίνουν τα μπάζα, εξ ου και το αίτημα για την ουσιαστική και απόλυτη προστασία της σε οποιοδήποτε πλαίσιο επιλέξει η Κυβέρνηση, αλλά σίγουρα στο πλαίσιο του περιφερειακού πάρκου.</seg>
                    <seg xml:id="ParlaMint-GR_2021-01-25-S1-commons.seg654">Αυτά τα δύο είναι πάρα πολύ σημαντικά, για να μπορέσει να γίνει ο πολιτιστικός και περιβαλλοντικός πόρος που χρειαζόμαστε. Δεν έχει η δυτική Αττική πολλούς τέτοιους άλλους υγροτόπους. Αυτό σημαίνει ότι δεν έχουν τα αποδημητικά πουλιά άλλα πατήματα στο ταξίδι τους, για να συνεχίσουν να υπάρχουν, που είναι πάρα - πάρα πολύ σημαντικό και γι' αυτό είναι τόσο σημαντική η λίμνη Κουμουνδούρου, παρά την τρομερή της ρύπανση τουλάχιστον περιοδικά.</seg>
                    <seg xml:id="ParlaMint-GR_2021-01-25-S1-commons.seg655">Επίσης, είναι πολύ σημαντικό έργο στα πλαίσια αυτού που έχω ζητήσει και από την κ. Μενδώνη του Μεγάλου Πολιτιστικού Αρχαιολογικού Περιπάτου της Αττικής, που δεν μπορεί να είναι άλλος από την Ιερά Οδό, από τα στενά του Δαφνίου. Ξεκινώντας από τον κήπο Διομήδους απέναντι από το Μπλοκ 15 συνεχίζουμε με τα κομμάτια της Ιεράς Οδού που υπάρχουν μπροστά στο Κέντρο Γιορτής του Δήμου Χαϊδαρίου συνεχίζουμε για τη Μονή Δαφνίου όπου ήταν ο ναός του Απόλλωνα, απέναντι ο ναός της Αφροδίτης και μέχρι τη λίμνη Κουμουνδούρου και ό,τι έμεινε εκ των αρχαίων Ρειτών.</seg>
                    <seg xml:id="ParlaMint-GR_2021-01-25-S1-commons.seg656">Οπότε πραγματικά, είναι πολλαπλά σημαντική αυτή η προστασία και σας καλώ να πάρετε άμεσα μέτρα προς αυτή την κατεύθυνση.</seg>
                </u>
                <u xml:id="ParlaMint-GR_2021-01-25-S1-commons.u112" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg657">Ευχαριστώ.</seg>
                    <seg xml:id="ParlaMint-GR_2021-01-25-S1-commons.seg658">Ορίστε, κύριε Υπουργέ, έχετε τοn λόγο για τη δευτερολογία σας.</seg>
                </u>
                <u xml:id="ParlaMint-GR_2021-01-25-S1-commons.u113" ana="#regular" who="#ΑΜΥΡΑΣ_ΣΤΥΛΙΑΝΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg659">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg660">Κύριε Αρσένη, παρ'ότι παραλλήλως γνωριζόμαστε, αν γνωριζόμασταν λίγα χρόνια νωρίτερα θα σας καλούσα - και θα συμμετείχατε, είμαι σίγουρος - σε μια από τις πολλές ποδηλατάδες που είχα οργανώσει από κοινού με τη MONUMENTA. Την ξέρετε τη MONUMENTA φαντάζομαι. Είναι μια οργάνωση για την ανάδειξη των αρχιτεκτονημάτων, των κτηρίων με ιστορία και διαφόρων τοπόσημων της πόλης. Διατρέξαμε με ποδήλατο την Ιερά Οδό, φτάσαμε στη Μονή του Δαφνίου και καταλήξαμε στη λίμνη Κουμουνδούρου. Άρα, θέλω να σας πω ότι έχω μια βιωματική σχέση με αυτά τα τοπία, με αυτά τα σημεία πολιτισμικού και πράσινου ενδιαφέροντος.</seg>
                    <seg xml:id="ParlaMint-GR_2021-01-25-S1-commons.seg661">Με ρωτάτε αν δεσμεύομαι να ακολουθήσω την δέσμευση - την οποία δεν την γνωρίζω, λυπάμαι, θα ενημερωθώ - του κ. Οικονόμου για θέσπιση Περιφερειακού Πάρκου Ποικίλου Όρους. Θα το δω και θα σας απαντήσω. Μην ζητάτε πρόχειρες απαντήσεις από εμένα. Θα μελετήσω και βεβαίως θα σας ενημερώσω.</seg>
                    <seg xml:id="ParlaMint-GR_2021-01-25-S1-commons.seg662">Λάβετε υπόψη και το εξής ότι το Ποικίλο ή αλλιώς Αιγάλεω Όρος εντάσσεται στο σχεδιασμό μας μέσα στις δράσεις που θα αρχίσουμε από την επόμενη χρονιά βάσει του εθνικού σχεδίου αναδασώσεων. Όλα αυτά, λοιπόν, θα τα δούμε συνολικά. Θα έχουμε μια ολιστική αντιμετώπιση και της λίμνης Κουμουνδούρου και του Ποικίλου Όρους και των υπόλοιπων όρων και βουνών του λεκανοπεδίου. Είναι όλα ένα αλληλένδετο οικοσύστημα και έτσι ακριβώς θα το δούμε.</seg>
                    <seg xml:id="ParlaMint-GR_2021-01-25-S1-commons.seg663">Σε σχέση με το Στρατόπεδο, υπήρχε μια αλληλογραφία με το Γενικό Επιτελείο Στρατού και το Υπουργείο Περιβάλλοντος εδώ και δύο χρόνια όχι τώρα. Το Στρατόπεδο, λοιπόν, ή αν θέλετε το ΓΕΣ, κατόπιν αιτήματος που είχε υποβάλει ο Δήμος Ασπροπύργου απάντησε θετικά ότι παραχωρεί έξι στρέμματα κατ' αρχάς προκειμένου να εξυπηρετηθεί το παρατηρητήριο για την ορνιθοπανίδα, κλπ., αλλά με κάποιες προϋποθέσεις.</seg>
                    <seg xml:id="ParlaMint-GR_2021-01-25-S1-commons.seg664">Αυτές τις προϋποθέσεις είναι καλό να τις γνωρίζετε και εσείς, διότι έχει το δικαίωμα το ΓΕΣ να θέσει κάποιες προϋποθέσεις εξετάζοντας τα επιχειρησιακά του δεδομένα. Πρώτον, ότι η πρόσβαση στο χώρο θα πρέπει να πραγματοποιείται μέσω ανεξάρτητης οδού, η οποία δεν θα εμπλέκει το υφιστάμενο οδικό δίκτυο που ενώνει την Εθνική Οδό Αθηνών - Κορίνθου με την κεντρική πύλη του στρατοπέδου. Δεκτό, το καταλαβαίνουμε. Δεύτερον, για να μην δημιουργηθούν διαδρομές που να συνδέουν τη λίμνη και την ευρύτερη περιοχή της με τις εγκαταστάσεις του στρατοπέδου. Συμφωνώ και σ' αυτό. Ωστόσο, υπάρχει μια ενδιαφέρουσα αποστροφή στην αλληλογραφία που είχαμε με το Γενικό Επιτελείο Στρατού. Αναφέρει ότι σε περίπτωση υποβολής αιτήματος για μελλοντική αποδέσμευση επιπλέον έκτασης από το Στρατόπεδο «Ξηρογιάννη Ανδρέα» αυτό, βεβαίως, και θα εξεταστεί.</seg>
                    <seg xml:id="ParlaMint-GR_2021-01-25-S1-commons.seg665">Δεν μπορώ να σας πω ότι θα ζητήσουμε όλο το Στρατόπεδο «με το καλημέρα» και το Γενικό Επιτελείο Στρατού θα συναινέσει. Θα πρέπει αυτά να τα δούμε και πάλι, όπως σας είπα, υπό το πρίσμα μίας ολιστικής, μίας γενικότερης και βαθύτερης σε λεπτομέρεια αντιμετώπισης των οικοσυστημάτων και των βιοτόπων της Αττικής.</seg>
                    <seg xml:id="ParlaMint-GR_2021-01-25-S1-commons.seg666">Σας ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u114" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg667">Εισερχόμεθα στην όγδοη επίκαιρη ερώτηση με αριθμό 306/18-1-2021 δεύτερου κύκλου του Βουλευτή Β2' Δυτικού Τομέα κ. Κρίτωνα - Ηλία Αρσένη προς τον Υπουργό Περιβάλλοντος, με θέμα: «Εκτροπή Αχελώου: Ο Πρωθυπουργός ανακοινώνει την παραβίαση των αποφάσεων του Συμβουλίου της Επικρατείας».</seg>
                    <seg xml:id="ParlaMint-GR_2021-01-25-S1-commons.seg668">Θα απαντήσει ο Υφυπουργός Περιβάλλοντος και Ενέργειας κ. Γιώργος Αμυράς.</seg>
                    <seg xml:id="ParlaMint-GR_2021-01-25-S1-commons.seg669">Κύριε Αρσένη, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u115" ana="#regular" who="#ΑΡΣΕΝΗΣ_ΔΗΜΟΚΡΑΤΗ_ΚΡΙΤΩΝ-ΗΛΙΑΣ">
                    <seg xml:id="ParlaMint-GR_2021-01-25-S1-commons.seg670">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg671">Κύριε Υπουργέ, έχω μία συγκλονιστική δήλωση του Πρωθυπουργού, που ακολουθήθηκε από μια συγκλονιστική δήλωση του νυν Υπουργού Περιβάλλοντος κ. Σκρέκα, ότι η Κυβέρνηση εξετάζει να προχωρήσει σε μερική εκτροπή του Αχελώου προς τον Θεσσαλικό κάμπο.</seg>
                    <seg xml:id="ParlaMint-GR_2021-01-25-S1-commons.seg672">Διαβάζω τις δηλώσεις του Πρωθυπουργού: «Είναι αδιανόητο να έχουν σπαταληθεί πάνω από επτακόσια εκατομμύρια ευρώ από το Ελληνικό Δημόσιο για το φράγματα της Συκιάς και Μεσοχώρας και αυτά να κάθονται. Τουλάχιστον, στη Μεσοχώρα, που είναι έτοιμη να λειτουργήσει το υδροηλεκτρικό, παρατηρείται απαράδεκτη καθυστέρηση».</seg>
                    <seg xml:id="ParlaMint-GR_2021-01-25-S1-commons.seg673">Πραγματικά, είναι αδιανόητο να έχουν ξοδευτεί αυτά τα χρήματα, αλλά το αδιανόητο είναι γιατί ξοδεύτηκαν από την αρχή, όχι γιατί σταμάτησε το έργο. Το έργο σταμάτησε, γιατί απαγορεύεται από την Ευρωπαϊκή Οδηγία - Πλαίσιο για τα ύδατα η μεταφορά νερού σε άλλη υδατική περιφέρεια. Απαγορεύεται να παίρνεις το νερό και να το ταξιδεύεις όπου εσύ επιθυμείς, επειδή σε βολεύει. Υπάρχει ένα πλαίσιο κι αυτό το πλαίσιο ορίζει η οδηγία - πλαίσιο για τα ύδατα.</seg>
                    <seg xml:id="ParlaMint-GR_2021-01-25-S1-commons.seg674">Οπότε, προκαλεί το δημόσιο αίσθημα και την έννοια του δικαίου στη χώρα όταν έχουμε το 2020, τώρα, να βγαίνει απόφαση από το Συμβούλιο της Επικρατείας που να σταματάει, να μην εγκρίνει, τους περιβαλλοντικούς όρους για το υδροηλεκτρικό έργο Μεσοχώρας και να βγαίνει ο Πρωθυπουργός και να λέει ότι «εγώ θα το προχωρήσω, γιατί είναι κρίμα». Έχει βγει αντίστοιχη απόφαση, βέβαια, και από το Δικαστήριο της Ευρωπαϊκής Ένωσης.</seg>
                    <seg xml:id="ParlaMint-GR_2021-01-25-S1-commons.seg675">Οπότε, θέλω να μας ξεκαθαρίσετε αν προβλέπεται, η Κυβέρνηση να σεβαστεί τις αποφάσεις του Συμβουλίου της Επικρατείας ή θα τις παραβιάσει. Είναι ένα εύλογο ερώτημα, προκύπτει από τις δηλώσεις και του Πρωθυπουργού και του νέου Υπουργού Περιβάλλοντος. Επίσης, ποια είναι τα σχέδιά σας συνολικά για την εκτροπή και τα φράγματα;</seg>
                    <seg xml:id="ParlaMint-GR_2021-01-25-S1-commons.seg676">Βέβαια, το μεγάλο ερώτημα είναι: Αν το πρόβλημα είναι η λειψυδρία στη Θεσσαλία, γιατί δεν εφαρμόζετε τα σχέδια που υπογράφουν κάθε τόσο οι Υπουργοί Περιβάλλοντος για την αντιμετώπισή της με μέτρα περιορισμού της σπατάλης;</seg>
                    <seg xml:id="ParlaMint-GR_2021-01-25-S1-commons.seg677">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u116" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg678">Κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u117" ana="#regular" who="#ΑΜΥΡΑΣ_ΣΤΥΛΙΑΝΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg679">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg680">Επί της διαδικασίας, επειδή και τις δύο ερωτήσεις σας τις υποβάλατε τώρα, απαντώ και στις δύο και δεν θα έχουμε μετά δευτερολογία, κύριε Πρόεδρε; Πώς θα το κάνουμε; Γιατί είναι σε δύο σκέλη δομημένη η επίκαιρη ερώτηση, αλλά ο αγαπητός συνάδελφος κατέθεσε και τις δύο ερωτήσεις τώρα στην πρωτολογία του. Θα απαντήσω και τις δύο τώρα και μετά δεν θα έχουμε δευτερολογία;</seg>
                    <seg xml:id="ParlaMint-GR_2021-01-25-S1-commons.seg681">Κύριε Αρσένη, θέλετε να τα απαντήσω όλα συνολικά; Ο Πρόεδρος θα μας πει.</seg>
                </u>
                <u xml:id="ParlaMint-GR_2021-01-25-S1-commons.u118" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg682">Απαντήστε τώρα στη βασική ερώτηση.</seg>
                </u>
                <u xml:id="ParlaMint-GR_2021-01-25-S1-commons.u119" ana="#regular" who="#ΑΜΥΡΑΣ_ΣΤΥΛΙΑΝΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg683">Λυπάμαι, αλλά θα είμαι - σε εισαγωγικά - αρκετά «αυστηρός» μαζί σας γι' αυτό το ζήτημα, κύριε Αρσένη, όσον αφορά τη διαδικασία, δηλαδή.</seg>
                    <seg xml:id="ParlaMint-GR_2021-01-25-S1-commons.seg684">Με ρωτάτε αν η Κυβέρνηση θα σεβαστεί την απόφαση του Ανώτατου Διοικητικού Δικαστηρίου. Φυσικά, θα τη σεβαστεί. Είναι αυτονόητο. Η διοίκηση σαφέστατα οφείλει να ακολουθεί και να εφαρμόζει τις αποφάσεις των δικαστηρίων, πόσω μάλλον του Ανώτατου Διοικητικού Δικαστηρίου της χώρας και τις επιταγές που απορρέουν από την εθνική νομοθεσία και το ενωσιακό δίκαιο.</seg>
                    <seg xml:id="ParlaMint-GR_2021-01-25-S1-commons.seg685">Άρα, η πρώτη ερώτησή σας έχει ήδη απαντηθεί και νομίζω είναι αυτονόητη η απάντηση.</seg>
                    <seg xml:id="ParlaMint-GR_2021-01-25-S1-commons.seg686">Ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u120" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg687">Εξάλλου, κύριε Αρσένη, αυτό το επιβάλλει το Σύνταγμα. Το Σύνταγμα λέει καθαρά ότι η Κυβέρνηση υποχρεωτικά εφαρμόζει τις δικαστικές αποφάσεις. Τουλάχιστον ο Πρωθυπουργός, σ' αυτά τα θέματα, λόγω του ότι είναι και εκ χαρακτήρος θεσμικός, πάντοτε σέβεται τις αποφάσεις των δικαστηρίων.</seg>
                    <seg xml:id="ParlaMint-GR_2021-01-25-S1-commons.seg688">Εν πάση περιπτώσει, έχετε τον λόγο για τη δευτερολογία σας.</seg>
                </u>
                <u xml:id="ParlaMint-GR_2021-01-25-S1-commons.u121" ana="#regular" who="#ΑΡΣΕΝΗΣ_ΔΗΜΟΚΡΑΤΗ_ΚΡΙΤΩΝ-ΗΛΙΑΣ">
                    <seg xml:id="ParlaMint-GR_2021-01-25-S1-commons.seg689">Ναι, βεβαίως. Λείπει ο νόμος που υποχρεώνει το κράτος να εφαρμόσει τις αποφάσεις δικαστηρίων. Είναι ένα ζήτημα που έχουμε συζητήσει πάρα πολλές φορές και έχουν ζητήσει και οι περιβαλλοντικές οργανώσεις να αλλάξει.</seg>
                    <seg xml:id="ParlaMint-GR_2021-01-25-S1-commons.seg690">Κατ'αρχήν, κύριε Αμυρά, η κοινοβουλευτική διαδικασία της επίκαιρης ερώτησης είναι ότι απαντάτε και στις δύο ερωτήσεις. Δεν διακρίνονται στο ένα σκέλος και στο άλλο.</seg>
                </u>
                <u xml:id="ParlaMint-GR_2021-01-25-S1-commons.u122" ana="#regular" who="#ΑΜΥΡΑΣ_ΣΤΥΛΙΑΝΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg691">Όχι, καμμία σχέση.</seg>
                </u>
                <u xml:id="ParlaMint-GR_2021-01-25-S1-commons.u123" ana="#regular" who="#ΑΡΣΕΝΗΣ_ΔΗΜΟΚΡΑΤΗ_ΚΡΙΤΩΝ-ΗΛΙΑΣ">
                    <seg xml:id="ParlaMint-GR_2021-01-25-S1-commons.seg692">Είναι πρωτολογία και δευτερολογία. Θα μπορούσα να σας είχα απευθύνει μια ερώτηση. Δεν θα παύαμε να έχουμε δευτερολογία.</seg>
                    <seg xml:id="ParlaMint-GR_2021-01-25-S1-commons.seg693">Ήθελα απλά να σας ενημερώσω για τη διαδικασία, επειδή έχω περίπου τρεις επίκαιρες ερωτήσεις την εβδομάδα. Υπάρχει μια τριβή με έναν τεράστιο αριθμό ερωτήσεων σε αυτόν τον ενάμισι χρόνο.</seg>
                    <seg xml:id="ParlaMint-GR_2021-01-25-S1-commons.seg694">Τώρα, για το αν θα σεβαστείτε την απόφαση του Συμβουλίου Επικρατείας, χαίρομαι που το είπατε. Άρα, προφανώς ήταν λάθος και η δήλωση του Πρωθυπουργού και η δήλωση του Υπουργού σας, την οποία απ' ό,τι κατάλαβα καταρρίπτετε με αυτή τη δήλωσή σας. Γιατί και πάλι θα σας αναφέρω εδώ ότι η απόφαση του Συμβουλίου Επικρατείας ήταν η ακύρωση των περιβαλλοντικών όρων για το υδροηλεκτρικό εργοστάσιο Μεσοχώρας. Αυτό που είπε ο Πρωθυπουργός ήταν ότι: «Τουλάχιστον όσον αφορά τη Μεσοχώρα, είναι απαράδεκτη η καθυστέρηση της λειτουργίας της». Άρα, βλέπουμε μια προφανή πρόθεση του Πρωθυπουργού και αντίστοιχες ήταν οι δηλώσεις του τότε Υπουργού Αγροτικής Ανάπτυξης και νυν Υπουργού Περιβάλλοντος, όσον αφορά την παραβίαση των αποφάσεων του Συμβουλίου της Επικρατείας. Χαίρομαι, όμως, που καταρρίπτετε αυτές τις δύο δηλώσεις και είναι μια σημαντική είδηση.</seg>
                    <seg xml:id="ParlaMint-GR_2021-01-25-S1-commons.seg695">Πάμε, όμως, στο θέμα ουσίας εδώ πέρα. Για ποιον λόγο δημιουργείτε κοινωνικούς αυτοματισμούς περίπου ή χωρικούς αυτοματισμούς μεταξύ Θεσσαλίας και Αιτωλοακαρνανίας ή Δυτικής Ελλάδας, όταν το πρόβλημα της έλλειψης νερού στη Θεσσαλία είναι πολύ συγκεκριμένο; Υπάρχουν σχέδια που υπογράφουν οι Υπουργοί για το πώς θα προχωρήσει η αποκατάστασή του και πότε δεν προχωράνε. Για ποιον λόγο στην Κρήτη, όπου εγώ είχα ασκήσει και συνεχίζω να ασκώ τη γεωργία, υπάρχουν σταλάκτες και στη Θεσσαλία δεν υπάρχουν σταλάκτες; Για ποιον λόγο δεν έχουν προχωρήσει στα αυτονόητα μέτρα για την εξοικονόμηση νερού; Αντίστοιχα, για ποιον λόγο υπάρχουν χαρτογραφήσεις και έλεγχος γεωτρήσεων σε άλλες περιοχές της Ελλάδας και στη Θεσσαλία δεν έχουμε προχωρήσει σε αυτό το μητρώο γεωτρήσεων;</seg>
                    <seg xml:id="ParlaMint-GR_2021-01-25-S1-commons.seg696">Για ποιον λόγο δεν προχωράμε στα αυτονόητα μέτρα; Γιατί εγκαταλείπετε, δηλαδή, τη Θεσσαλία στη λειψυδρία - υπάρχει και θέμα καλλιεργειών, βεβαίως - και την ίδια στιγμή ζητάτε να κάνετε πολυδάπανα έργα - είναι 770 εκατομμύρια που έχουν ξοδευτεί, θα ξοδευτούν κι άλλα για να προχωρήσουν - τα οποία καλούνται να γεμίσουν έναν τρύπιο κουβά; Γιατί το σύστημα άρδευσης αυτή τη στιγμή στη Θεσσαλία είναι ένας τρύπιος κουβάς.</seg>
                    <seg xml:id="ParlaMint-GR_2021-01-25-S1-commons.seg697">Κλείστε τις τρύπες! Μην κλέβετε νερό από άλλες περιοχές, οι οποίες έχουν περιβαλλοντική ανάγκη αυτό το νερό, έχουν ανάγκη αν θέλετε και για ένα μέλλον μιας κλιματικής αλλαγής, η οποία έρχεται και απειλεί τη διάθεση του νερού, κυρίως στη δυτική Ελλάδα, που, όπως θα πρέπει να γνωρίζετε από τα Ιωάννινα, είναι από τις περιοχές με τη μεγαλύτερη βροχόπτωση και όλων των ειδών την υδατόπτωση.</seg>
                    <seg xml:id="ParlaMint-GR_2021-01-25-S1-commons.seg698">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u124" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg699">Κι εγώ ευχαριστώ.</seg>
                    <seg xml:id="ParlaMint-GR_2021-01-25-S1-commons.seg700">Κύριε Υφυπουργέ, έχετε τον λόγο για τη δευτερολογία σας.</seg>
                </u>
                <u xml:id="ParlaMint-GR_2021-01-25-S1-commons.u125" ana="#regular" who="#ΑΜΥΡΑΣ_ΣΤΥΛΙΑΝΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg701">Κύριε Αρσένη, στα λίγα χρόνια που είμαι Βουλευτής - επτά δηλαδή - έχω καταθέσει και έχω υποστηρίξει δεκάδες επίκαιρες ερωτήσεις. Η κοινοβουλευτική διαδικασία είναι απλή. Ακολουθούμε τη δομή της κατατεθειμένης επίκαιρης ερώτησης και δεν μιλάμε επί παντός επιστητού. Δηλαδή, τώρα δεν μπορώ να σας απαντήσω για την Κρήτη.</seg>
                    <seg xml:id="ParlaMint-GR_2021-01-25-S1-commons.seg702">Ας μείνουμε, λοιπόν, στο θέμα του Αχελώου. Το κλειδί για να έχουμε τη θέαση του ζητήματος, είναι τα Σχέδια Διαχείρισης Λεκανών Απορροής Ποταμών, τα λεγόμενα ΣΔΛΑΠ. Αυτά περιλαμβάνουν και προβλέπουν τα βασικά μέτρα εφαρμογής της νομοθεσίας έτσι όπως η Ευρωπαϊκή Ένωση, με την οδηγία 60/2000, έχει δώσει το τέμπο, ώστε και να προστατεύονται και να διαχειρίζονται με σωστό τρόπο τα ύδατα.</seg>
                    <seg xml:id="ParlaMint-GR_2021-01-25-S1-commons.seg703">Εδώ, λοιπόν, έχουμε το άρθρο 4 παράγραφος 7 αυτής της οδηγίας. Τι λέει αυτή η οδηγία και αυτό το άρθρο; Λέει ότι υπό προϋποθέσεις κάποια από τα όποια προγραμματιζόμενα έργα μπορούν και οδηγούν σε τροποποιήσεις των φυσικών χαρακτηριστικών ενός υδατικού συστήματος, χωρίς αυτό να συνιστά παράβαση της οδηγίας. Ας το κρατήσουμε αυτό, είναι σημαντικό.</seg>
                    <seg xml:id="ParlaMint-GR_2021-01-25-S1-commons.seg704">Το 2014 εκπονήθηκε ένα τέτοιο ΣΔΛΑΠ, ένα Σχέδιο, δηλαδή, Διαχείρισης Λεκανών Απορροής Ποταμού, για την Δυτική Στερεά Ελλάδα, όπου περιλαμβανόταν η υλοποίηση των φραγμάτων της Μεσοχώρας και της Συκιάς. Αυτό, λοιπόν, το σχέδιο, το οποίο οδηγείται σε αναθεώρηση τώρα και εμείς στο Υπουργείο Περιβάλλοντος τρέχουμε γι' αυτή την αναθεώρηση, δεδομένου ότι είχε μείνει πίσω εδώ και αρκετά χρόνια, τι προβλέπει, τι λέει, ποια είναι η ουσία; Ότι το φράγμα της Μεσοχώρας δεν συνδέεται με κανένα έργο - όπως το λέγαμε - εκτροπής του Αχελώου, αλλά προβλέπεται να λειτουργήσει ως υδροηλεκτρικό και απεμπλέκεται από την εκτροπή.</seg>
                    <seg xml:id="ParlaMint-GR_2021-01-25-S1-commons.seg705">Ας ακούσουμε και μερικά στοιχεία επί του πεδίου. Σύμφωνα, λοιπόν, με το Σχέδιο Διαχείρισης, έτσι όπως ήδη έχει αναθεωρηθεί μία φορά και, όπως σας είπα, οδεύουμε τώρα στη δεύτερη αναθεώρηση, ο Αχελώος στο κατάντη του τμήμα είναι απολύτως ρυθμισμένος. Ένα σύστημα, δηλαδή, που δεν μπορεί να επηρεαστεί από την απόρριψη διακοσίων πενήντα εκατομμυρίων κυβικών χειμερινών απορροών του άνω ρου αυτού. Αυτή η ποσότητα των διακοσίων πενήντα εκατομμυρίων κυβικών, αναλογούν - προσέξτε - στο ύψος του φράγματος Συκιάς στο 17% του μέσου ετήσιου όγκου απορροής, στη θέση Στράτος, κατάντη, της οποίας θέσης βρίσκεται η συντριπτική πλειοψηφία των καταναλωτικών χρήσεων, στο 6,5% του μέσου ετήσιου όγκου απορροής και στις εκβολές στο 6% του μέσου ετήσιου όγκου απορροής.</seg>
                    <seg xml:id="ParlaMint-GR_2021-01-25-S1-commons.seg706">Επομένως, καταλήγοντας, έχουν ξεκινήσει οι διαδικασίες για την υλοποίηση κατάρτισης της δεύτερης αναθεώρησης, όπως σας είπα, των Σχεδίων Διαχείρισης Λεκανών Απορροής Ποταμών των υδατικών διαμερισμάτων της χώρας - όλων αυτών - και άμεσα θα προκηρυχθούν οι διαγωνισμοί για τις σχετικές μελέτες, έτσι ώστε να ξέρουμε πώς διαχειριζόμαστε με αναθεωρημένο τρόπο, με βιώσιμο τρόπο, με τρόπο αειφορίας και την τελευταία σταγόνα που υπάρχει στις λίμνες και στα ποτάμια μας.</seg>
                    <seg xml:id="ParlaMint-GR_2021-01-25-S1-commons.seg707">Ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u126" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg708">Προχωρούμε τώρα στην δέκατη τρίτη με αριθμό 310/18-1-2021 επίκαιρη ερώτηση δεύτερου κύκλου του Βουλευτή Β2' Δυτικού Τομέα Αθηνών του ΜέΡΑ25 κ. Κρίτωνα - Ηλία Αρσένη προς τον Υπουργό Περιβάλλοντος και Ενέργειας, με θέμα: «Καταγγελίες για μηχανοκίνητο αθλητισμό (motocross) εντός δρυμών και προστατευόμενων περιοχών».</seg>
                    <seg xml:id="ParlaMint-GR_2021-01-25-S1-commons.seg709">Και σε αυτή την επίκαιρη ερώτηση θα απαντήσει ο Υφυπουργός Περιβάλλοντος και Ενέργειας κ. Γιώργιος Αμυράς.</seg>
                    <seg xml:id="ParlaMint-GR_2021-01-25-S1-commons.seg710">Ορίστε, κύριε Αρσένη, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u127" ana="#regular" who="#ΑΡΣΕΝΗΣ_ΔΗΜΟΚΡΑΤΗ_ΚΡΙΤΩΝ-ΗΛΙΑΣ">
                    <seg xml:id="ParlaMint-GR_2021-01-25-S1-commons.seg711">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg712">Κατ'αρχήν, κύριε Αμυρά, όσον αφορά στα προηγούμενα, θέλετε να πείτε ότι είναι σύννομο με την ευρωπαϊκή οδηγία - πλαίσιο, όταν έχουμε καταδικαστεί στο Ευρωπαϊκό Δικαστήριο, όταν δεν μας δίνουν χρήματα από την Ευρωπαϊκή Ένωση να χρηματοδοτήσουμε αυτό το έργο. ακριβώς επειδή είναι παράνομο κ.ο.κ.. Και θέλετε να μας πείτε ότι δεν θα γίνει εκτροπή, αλλά θα χρησιμοποιηθεί το φράγμα της Μεσοχώρας που χρησιμοποιεί τα νερά της εκτροπής. Τα συμπεράσματα είναι στους πολίτες.</seg>
                    <seg xml:id="ParlaMint-GR_2021-01-25-S1-commons.seg713">Τώρα, εκτός από το να δηλώνει για την εκτροπή του Αχελώου ο Πρωθυπουργός, έκανε και κάτι άλλο. Είχε επισκεφτεί στις 29 Νοεμβρίου την Πάρνηθα μαζί με τη σύζυγό του και είδαμε βίντεο της συζύγου του να κάνει και motocross.</seg>
                    <seg xml:id="ParlaMint-GR_2021-01-25-S1-commons.seg714">Ο Πρωθυπουργός ζήτησε συγγνώμη για το παραστράτημα αυτό, αλλά δεν μας είπε ποτέ, πού ακριβώς βρισκόταν και αν παραβιάστηκαν οι περιβαλλοντικές νομοθεσίες, που ορίζουν ότι απαγορεύεται η χρήση μηχανοκίνητων εντός δασών και εθνικών δρυμών, όπως είναι η Πάρνηθα.</seg>
                    <seg xml:id="ParlaMint-GR_2021-01-25-S1-commons.seg715">Το σημαντικό, όμως, είναι ότι έδωσε ένα παράδειγμα και όντας Πρωθυπουργός αυτής της χώρας - έδωσε ένα σήμα - ότι είναι νόμιμο να κάνουμε motocross παντού. Αυτήν τη στιγμή έχω καταγγελίες από το Όρος Αιγάλεω, το Ποικίλο της περιφέρειάς μου, ότι πολίτες που πάνε να περπατήσουν και τη στιγμή που ζουν εγκλωβισμένοι στα σπίτια τους και χρειάζονται με την οικογένειά τους να έχουν αυτήν τη διέξοδο, την ανάσα, την επαφή με τη φύση, κατακλύζονται από motocross, enduro και ούτω καθ' εξής. Αντίστοιχα στην Πάρνηθα, αντίστοιχα στην Πεντέλη, αντίστοιχα στο Δάσος Καισαριανής και ούτω καθ' εξής.</seg>
                    <seg xml:id="ParlaMint-GR_2021-01-25-S1-commons.seg716">Οπότε, η ερώτηση είναι σαφής: Πόσες παραβάσεις της νομοθεσίας για την άσκηση μηχανοκίνητου αθλητισμού σε δασικές ή προστατευόμενες εκτάσεις έχουν καταγραφεί από τις 29 Νοεμβρίου, δηλαδή από την ημέρα που έκανε το αντίστοιχο η σύζυγος του Πρωθυπουργού; Επίσης, ποιοι είναι οι αρμόδιοι για να ελέγχουν αυτές τις παραβάσεις; Σε ποιον αριθμό βρίσκονται με βάση το οργανόγραμμά τους και τι πρόστιμα έχουν καταγραφεί διαχρονικά;</seg>
                    <seg xml:id="ParlaMint-GR_2021-01-25-S1-commons.seg717">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u128" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg718">Και εγώ ευχαριστώ.</seg>
                    <seg xml:id="ParlaMint-GR_2021-01-25-S1-commons.seg719">Κύριε Υπουργέ, έχετε τον λόγο για τρία λεπτά.</seg>
                </u>
                <u xml:id="ParlaMint-GR_2021-01-25-S1-commons.u129" ana="#regular" who="#ΑΜΥΡΑΣ_ΣΤΥΛΙΑΝΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg720">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg721">Αγαπητέ κύριε Αρσένη, συμβαίνει, όπως προείπα, οι διαδρομές μας να συναντιούνται στους χώρους της οικολογίας, των περιβαλλοντικών οργανώσεων, στην προσπάθεια να χτίσουμε ένα τοίχος απέναντι στην κλιματική αλλαγή ο καθένας με τις μικρές του δυνάμεις όποιες και αν είναι αυτές.</seg>
                    <seg xml:id="ParlaMint-GR_2021-01-25-S1-commons.seg722">Μπορούσαμε και μπορούμε να συζητήσουμε εμείς οι δύο και να ακούσω τις προτάσεις σας για το πώς θα προστατέψουμε τις περιοχές φυσικού κάλλους και τα ευαίσθητα οικοσυστήματά μας. Θα μπορούσαμε άνετα να συζητήσουμε, για παράδειγμα, για τους μαυρόγυπες στο δάσος της Δαδιάς, που αυτήν την εποχή φωλιάζουν στα πεύκα και είναι ένας πληθυσμός, που διαρκώς μειώνεται και οδεύει προς εξαφάνιση. Θα μπορούσαμε να συζητήσουμε ακόμα και για τα δίχτυα φαντάσματα που υπάρχουν στον βυθό της Γυάρου και αποτελούν κίνδυνο - θάνατο για τα μικρά φωκάκια, τα οποία μπλέκονται σε αυτά τα εγκαταλελειμμένα δίχτυα εδώ και χρόνια στους βυθούς και πεθαίνουν από ασφυξία. Πολλά μπορούμε να συζητήσουμε και ήλπιζα ότι θα θέλατε να συζητήσουμε για την ουσία.</seg>
                    <seg xml:id="ParlaMint-GR_2021-01-25-S1-commons.seg723">Δεν σας κρύβω ότι λίγο με απογοητεύει αυτό το παραπολιτικό, μικροπολιτικό πνεύμα της ερώτησής σας, αλλά εδώ μένω στην ουσία και θα τα πούμε όλα. Τι θα πούμε, λοιπόν; Πρώτα απ' όλα, πώς προστατεύονται, όπως μου γράφετε στην επίκαιρη ερώτησή σας, οι εθνικοί δρυμοί Πάρνηθας, Σχοινιά, Καισαριανής και Ποικίλου όρους και με πόσους υπαλλήλους; Με ρωτάτε και με ποια μέσα.</seg>
                    <seg xml:id="ParlaMint-GR_2021-01-25-S1-commons.seg724">Για να καταλάβουμε λοιπόν, πώς αυτό το ζήτημα μπορούμε να το διαχειριστούμε και να το αντιμετωπίσουμε, ας δούμε λίγο ποια ήταν η κατάσταση που παρέλαβε η Κυβέρνηση της Νέας Δημοκρατίας το καλοκαίρι του 2019.</seg>
                    <seg xml:id="ParlaMint-GR_2021-01-25-S1-commons.seg725">Το 2019, λοιπόν, υπήρχαν είκοσι οκτώ συν οκτώ φορείς διαχείρισης προστατευόμενων περιοχών. Γιατί λέω είκοσι οκτώ συν οκτώ; Διότι οι οκτώ από τους τριάντα έξι φορείς διαχείρισης είχαν μόνο διοικητικά συμβούλια, δεν είχαν καν γραφεία, δεν είχαν ούτε έναν εργαζόμενο, ούτε έναν φύλακα επί του πεδίου. Εδώ μιλάμε για πολλές περιοχές, μιλάμε για την Κρήτη, για τις Κυκλάδες, για χίλια δυο. Επίσης τρομερές, τρομερότατες ελλείψεις σε προσωπικό οι φορείς διαχείρισης, που οδηγούσαν σε πάρα πολλές καθυστερήσεις στο να λαμβάνονται οι αποφάσεις και να προχωράνε τα θέματα μπροστά.</seg>
                    <seg xml:id="ParlaMint-GR_2021-01-25-S1-commons.seg726">επίσης, πολυνομία και σύγχυση. Σας αναφέρω, λοιπόν, ενδεικτικά ότι ο φορέας διαχείρισης της Πάρνηθας απασχολεί επτά υπαλλήλους δασικής προστασίας αποφοίτους ΙΕΚ, ενώ ο αντίστοιχος φορέας του Εθνικού Πάρκου Σχοινιά, Μαραθώνα, Υμηττού και βορειοανατολικής Αττικής διαθέτει πέντε φύλακες, δηλαδή ποιο πολλές είναι οι περιοχές από τους φύλακες.</seg>
                    <seg xml:id="ParlaMint-GR_2021-01-25-S1-commons.seg727">Υπάρχει επίσης και το άλλο, οι φύλακες αυτού του δεύτερου πάρκου που σας είπα, του φορέα διαχείρισης αυτής της προστατευόμενης περιοχής χρησιμοποιούν ένα από τα δύο υπηρεσιακά οχήματα με κόφτη στην κατανάλωση καυσίμων, λόγω της νομοθεσίας.</seg>
                    <seg xml:id="ParlaMint-GR_2021-01-25-S1-commons.seg728">Αυτά εμείς τα αλλάζουμε ριζικά. Αυτό το καθεστώς το αλλάζουμε. Οργανώσαμε, ιδρύσαμε, συστήσαμε τον ΟΦΥΠΕΚΑ, τον Οργανισμό Φυσικού Περιβάλλοντος και Κλιματικής Αλλαγής, τον οποίο ο κόσμος θα αρχίσει να τον ακούει συχνά τώρα. Τι κάνει ο ΟΦΥΠΕΚΑ; Είναι μια ομπρέλα που λαμβάνει μέριμνα για όλες τις προστατευόμενες περιοχές με επιστημονικές τεκμηριώσεις, με κεντρικό σχεδιασμό, αλλά τοπική διαχείριση.</seg>
                    <seg xml:id="ParlaMint-GR_2021-01-25-S1-commons.seg729">Ελπίζω, λοιπόν, να μας υποστηρίξετε, όταν θα φέρουμε διάταξη όπου θα δώσουμε τη δυνατότητα να στελεχωθούν οι φορείς διαχείρισης ή, αν θέλετε, με τη νέα ορολογία, οι μονάδες διαχείρισης. Θα δώσουμε, λοιπόν, τη δυνατότητα να προσλάβουν κόσμο.</seg>
                    <seg xml:id="ParlaMint-GR_2021-01-25-S1-commons.seg730">Θα ήθελα να σας ρωτήσω κι εγώ και να μου απαντήσετε στη δευτερολογία σας: Θα υποστηρίξετε τη ρύθμιση με την οποία θα προβλέπουμε τη δυνατότητα στους φύλακες να ασκούν ανακριτικά καθήκοντα; Να βεβαιώνουν, δηλαδή, παράβαση και να επιβάλλουν πρόστιμα; Ή θα βγείτε στα κάγκελα και θα λέτε «όχι αστυνομοκρατία στα δάση»; Θα ήθελα, λοιπόν, να μου απαντήσετε σ' αυτό στη δευτερολογία σας. Θα μας στηρίξετε ή όχι;</seg>
                    <seg xml:id="ParlaMint-GR_2021-01-25-S1-commons.seg731">Το σημαντικότερο όμως δεν είναι αυτό. Είναι κι αυτό βεβαίως πολύ σημαντικό, αλλά το σημαντικότερο είναι ότι θα κινητοποιήσουμε και ήδη κινητοποιούμε όλες οι περιβαλλοντικές οργανώσεις που δραστηριοποιούνται στις κατά τόπους προστατευόμενες περιοχές. Θα δραστηριοποιήσουμε πάνω απ' όλα τις τοπικές κοινωνίες. Θα δεσμευτούμε όλοι, έτσι ώστε οι προστατευόμενες περιοχές πραγματικά να φύγουν από τον λήθαργο και να ζωντανέψουν, προς όφελος πρώτα απ' όλα των τοπικών κοινωνιών και οικοσυστημάτων και κατά δεύτερον, γενικότερα στον αγώνα μας για τη διατήρηση της βιοποικιλότητας και βεβαίως την αντιμετώπιση κλιματικής αλλαγής.</seg>
                    <seg xml:id="ParlaMint-GR_2021-01-25-S1-commons.seg732">Ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u130" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg733">Κύριε Αρσένη, έχετε τον λόγο για τη δευτερολογία σας.</seg>
                </u>
                <u xml:id="ParlaMint-GR_2021-01-25-S1-commons.u131" ana="#regular" who="#ΑΡΣΕΝΗΣ_ΔΗΜΟΚΡΑΤΗ_ΚΡΙΤΩΝ-ΗΛΙΑΣ">
                    <seg xml:id="ParlaMint-GR_2021-01-25-S1-commons.seg734">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg735">Κύριε Υπουργέ, το Ποικίλο δεν είναι εθνικός δρυμός, αλλά δεν πειράζει, μπορείτε να το κάνετε περιφερειακό πάρκο και αυτό είναι το ζητούμενο.</seg>
                    <seg xml:id="ParlaMint-GR_2021-01-25-S1-commons.seg736">Συμφωνούμε σε πολλά, ναι, αλλά διαφωνούμε κάθετα σε πολύ κεντρικά ζητήματα. Διαφωνούμε στις εξορύξεις. Διαφωνούμε στην εκτροπή του Αχελώου, όπως είδαμε μόλις. Πείτε μας για τη Δαδιά, τι θα γίνει με τα αιολικά πάρκα που σχεδιάζονται ακριβώς μέσα στην περιοχή. Τι γίνεται με την Άνδρο με τον σπιζαετό, που βγήκε τώρα απόφαση από τον κ. Δημόπουλο από το Υπουργείο, που ξαφνικά η περίοδος αναπαραγωγής έγινε από τον Φλεβάρη και μετά, άρα μπορούν συνεχίσουν οι εργασίες, παρ' όλα τα επιστημονικά δεδομένα που έχουμε από «LIFE», από διεθνή προγράμματα. Γιατί ξέρουμε ότι από τον Ιανουάριο είναι η αναπαραγωγή. Και πολλά, πολλά άλλα. Εξορύξεις στο θαλάσσιο περιβάλλον, για τις φώκιες που αναφέρατε κ.λ.π..</seg>
                    <seg xml:id="ParlaMint-GR_2021-01-25-S1-commons.seg737">Οπότε, αν θέλετε να συμφωνήσουμε, οι ιδέες πρέπει να έχουν και συνέπειες, όσον αφορά την παραγόμενη πολιτική, τις αποφάσεις, το τι ψηφίζουμε και τι εφαρμόζουμε. Εκεί, μακάρι να συμφωνήσουμε. Θα πρέπει να αλλάξετε ριζικά πορεία ως Κυβέρνηση.</seg>
                    <seg xml:id="ParlaMint-GR_2021-01-25-S1-commons.seg738">Τώρα, αν θα στηρίζαμε το να έχουν οι εργαζόμενοι στους φορείς διαχείρισης δικαίωμα επιβολής προστίμου, ναι, το στηρίζουμε, βεβαίως. Δεν θα στηρίζαμε το να δημιουργηθεί ένα ακόμα Σώμα υπό την Ελληνική Αστυνομία για να το κάνει. Δεν θα στηρίζαμε, δηλαδή, να προσληφθούν κι άλλοι αστυνομικοί. Αυτό δεν θα το στηρίζαμε. Αλλά το να μείνουν οι φορείς διαχείρισης και αυτοί οι τριακόσιοι σαράντα εργαζόμενοι, πολλοί από τους οποίους ανανεώνουν τις συμβάσεις τους εδώ και πάνω από δεκαπέντε χρόνια, να μπορέσουν να μονιμοποιηθούν και να έχουν όλα τα εργαλεία στα χέρια τους, για να κάνουν τους ελέγχους και να προστατεύουν την περιοχή, ναι, αυτό το στηρίζουμε, βεβαίως. Όχι μόνο το στηρίζουμε, σας καλούμε να το κάνετε. Σας καλούμε να προχωρήσετε σε μόνιμες προσλήψεις των εργαζομένων και να σταματήσει αυτή η διακυβερνητική ομηρία τους με μονοετείς και ολιγοετείς συμβάσεις τόσα χρόνια. Σας καλούμε να το κάνετε!</seg>
                    <seg xml:id="ParlaMint-GR_2021-01-25-S1-commons.seg739">Σας καλούμε να ενισχύσετε και τη Δασική Υπηρεσία, που αυτή τη στιγμή έχει σχετικές αρμοδιότητες για την επιβολή προστίμων. Επίσης, σας καλούμε να πάρετε συγκεκριμένα μέτρα. Νομίζω ότι πρέπει ο ίδιος ο Πρωθυπουργός να το κάνει, δεδομένου της παραδρομής του - όπως λέει ο ίδιος ή δεν ξέρω πώς ακριβώς το περιγράφει - ένα διάγγελμα απέναντι στο motocross και να πει ότι δεν είναι αποδεκτή αυτή η παραβίαση της περιβαλλοντικής νομοθεσίας. Γιατί το μήνυμα που υπάρχει στην κοινωνία αυτή τη στιγμή είναι ότι, αφού έκανε motocross η οικογένεια Μητσοτάκη, μπορεί να το κάνει ο οποιοσδήποτε. Αυτό το μήνυμα σας καλώ να καταρρίψετε, γιατί είναι ένα μήνυμα που στάλθηκε, καλώς ή κακώς από εσάς.</seg>
                </u>
                <u xml:id="ParlaMint-GR_2021-01-25-S1-commons.u132" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg740">Ευχαριστώ, κύριε Αρσένη.</seg>
                    <seg xml:id="ParlaMint-GR_2021-01-25-S1-commons.seg741">Κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u133" ana="#regular" who="#ΑΜΥΡΑΣ_ΣΤΥΛΙΑΝΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg742">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg743">Κύριε Πρόεδρε και κύριε Αρσένη, πρώτα απ' όλα, για να μην παραλείψω, θα σας δώσω τα στοιχεία που μου ζητήσατε και μετά θα επανέλθω και στο δεύτερο θέμα.</seg>
                    <seg xml:id="ParlaMint-GR_2021-01-25-S1-commons.seg744">Για τις παραβάσεις για motocross σε δασικές προστατευόμενες περιοχές μετά την 29η Νοεμβρίου του 2020, όπως με ρωτάτε, σύμφωνα με τις αποκεντρωμένες διοικήσεις έχουν καταγραφεί δύο περιστατικά διεξαγωγής motocross από ιδιώτες: Στις 19 και στις 31 Δεκεμβρίου του 2020 εντός της ζώνης Α3 του Εθνικού Πάρκου Σχινιά, η οποία περιλαμβάνει το παράκτιο πευκοδάσος κουκουναριάς και χαλεπίου πεύκης, όπου σύμφωνα με το χαρακτηρισμό χερσαίων και θαλάσσιων περιοχών του Σχινιά και του Μαραθώνα της Αττικής ως εθνικού πάρκου είναι μια περιοχή προστασίας της φύσης, στην οποία απαγορεύεται η διέλευση και στάθμευση μηχανοκίνητων τροχοφόρων. Επικοινωνήσαμε με τις αποκεντρωμένες διοικήσεις και μάθαμε ότι σ' αυτά τα δύο περιστατικά, στους ανθρώπους που είχαν επαφή με τις μηχανές - δεν γνώριζαν προφανώς, δεν υπήρχαν οι ταμπέλες - τους έγιναν συστάσεις και έφυγαν. Πάει αυτό.</seg>
                    <seg xml:id="ParlaMint-GR_2021-01-25-S1-commons.seg745">Βλέπω, όμως, ότι επιμένετε στο μικροπολιτικό σκέλος της ερώτησής σας. Να σας πω, λοιπόν, το εξής. Πρώτα απ' όλα, θα έπρεπε και εσείς να γνωρίζετε, όπως όλοι μας, ότι και εσείς οφείλετε, όπως και εγώ και όλοι μας, εκτός από την προστασία του φυσικού περιβάλλοντος, οφείλουμε να προστατεύουμε και το πολιτικό περιβάλλον. Διότι ο λαϊκισμός, η λασπολογία και τα κούφια λόγια οδηγούν πολλές φορές σε λάθος συμπεράσματα, αν όχι πάντα.</seg>
                    <seg xml:id="ParlaMint-GR_2021-01-25-S1-commons.seg746">Επί της ουσίας. Το εάν υπήρξε παράβαση το ψάχνουμε. Βεβαίως, ό,τι προβλέπει ο νόμος, αυτό και θα εφαρμοστεί. Δεν υπάρχει κανένα θέμα σε αυτό. Όλοι οι πολίτες είναι ίσοι ενώπιον του νόμου. Τελείωσε.</seg>
                    <seg xml:id="ParlaMint-GR_2021-01-25-S1-commons.seg747">Πάμε παρακάτω. Ελπίζω πως η επόμενη ερώτησή σας δεν θα ψαρεύει σε θολά νερά, γιατί αυτή η μικροπολιτική παραπολιτική σας - έτσι θα έλεγα - έμπνευση κάπως θολώνει τα νερά. Η ουσία είναι μία. Πώς θα προστατεύσουμε τις περιοχές ιδιαίτερου κάλλους, ιδιαίτερης αξίας των οικοσυστημάτων μας; Με ποιον τρόπο;</seg>
                    <seg xml:id="ParlaMint-GR_2021-01-25-S1-commons.seg748">Σας είπα εγώ ήδη δύο - τρία πράγματα. Με τον οργανισμό που θα συντονίσει όλους τους φορείς, πρώην φορείς, δηλαδή μονάδες διαχείρισης προστατευόμενων περιοχών, με τη στελέχωσή τους με ικανό αριθμό προσωπικού, και διοικητικού και φύλαξης και επιστημονικού, με όλες αυτές τις κινήσεις που πρέπει να κάνουμε για να φέρουμε την τοπική κοινωνία ενεργό συμμέτοχο στην προστασία αυτών των βιοτόπων και σαφέστατα όποιες κινήσεις χρειαστεί να φέρουμε θα τις κάνουμε. Τα μελετάμε όλα. Είμαι σε απόλυτη συνεργασία και με την Πρόεδρο του Οργανισμού, του ΟΦΥΠΕΚΑ, την κ. Παπαδοπούλου και με το Διευθύνοντα Σύμβουλο κ. Τριάντη, και τα έχουμε βάλει όλα κάτω, διότι ακολουθούμε το δόγμα του Πρωθυπουργού. Ποιο είναι το δόγμα του Πρωθυπουργού Κυριάκου Μητσοτάκη; Είναι ότι όλες οι ενέργειες του ανθρώπου και οι ανθρώπινες δραστηριότητες εκπορεύονται από το περιβάλλον και καταλήγουν στο περιβάλλον. Επομένως, η προστασία του φυσικού περιβάλλοντος είναι το GPS μας και για τη νέα οικονομία.</seg>
                    <seg xml:id="ParlaMint-GR_2021-01-25-S1-commons.seg749">Σας ευχαριστώ.</seg>
                </u>
                <u xml:id="ParlaMint-GR_2021-01-25-S1-commons.u134" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg750">Και εγώ σας ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg751">Θέλω να πω και εγώ ότι ένας μεγάλος νομικός, ο οποίος ασχολείτο με το Δίκαιο του Περιβάλλοντος - ίσως ο κ. Ταγαράς το ξέρει - είχε πει ότι το περιβάλλον δεν είναι τίποτα άλλο παρά η προέκταση του εαυτού μας.</seg>
                </u>
                <u xml:id="ParlaMint-GR_2021-01-25-S1-commons.u135" ana="#regular" who="#ΑΜΥΡΑΣ_ΣΤΥΛΙΑΝΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-25-S1-commons.seg752">Έ, βέβαια, σαφώς.</seg>
                </u>
                <u xml:id="ParlaMint-GR_2021-01-25-S1-commons.u136" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg753">Οπότε, όλοι μας έχουμε χρέος να το προστατεύουμε.</seg>
                    <seg xml:id="ParlaMint-GR_2021-01-25-S1-commons.seg754">Εισερχόμαστε τώρα στη συζήτηση της επόμενης ερώτησης. Είναι η εντέκατη με αριθμό 308/18-1-2021 επίκαιρη ερώτηση δεύτερου κύκλου του Βουλευτή Β2΄ Δυτικού Τομέα Αθηνών του ΜέΡΑ25 κ. Κρίτωνα - Ηλία Αρσένη προς τον Υπουργό Περιβάλλοντος και Ενέργειας, με θέμα: «Πάγωμα αιολικών πάρκων εντός του δικτύου «NATURA 2000»».</seg>
                    <seg xml:id="ParlaMint-GR_2021-01-25-S1-commons.seg755">Στην ερώτηση θα απαντήσει ο Υφυπουργός Περιβάλλοντος και Ενέργειας κ. Νικόλαος Ταγαράς.</seg>
                    <seg xml:id="ParlaMint-GR_2021-01-25-S1-commons.seg756">Κύριε Αρσένη, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u137" ana="#regular" who="#ΑΡΣΕΝΗΣ_ΔΗΜΟΚΡΑΤΗ_ΚΡΙΤΩΝ-ΗΛΙΑΣ">
                    <seg xml:id="ParlaMint-GR_2021-01-25-S1-commons.seg757">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg758">Κύριε Υπουργέ, είναι συνέχεια επί της ουσίας αυτή η ερώτηση μιας συζήτησης που είχαμε με τον κ. Οικονόμου και των δεσμεύσεων που έκανε στην Αίθουσα. Επειδή, όμως, άλλαξε η πολιτική ηγεσία εκτός από εσάς, ο στόχος της ερώτησης είναι να δούμε αν ισχύουν οι δεσμεύσεις από τη νέα πολιτική ηγεσία.</seg>
                    <seg xml:id="ParlaMint-GR_2021-01-25-S1-commons.seg759">Αφορά δύο θέματα: Το ένα είναι, αν θέλετε, κάτι που είχα δουλέψει και στην Ευρωβουλή και στο παρελθόν και εγώ. Είναι μια διεθνής πρωτοβουλία. Αυτή τη στιγμή έχουμε καταφέρει, οι περιοχές χωρίς δρόμους να είναι σε καθεστώς προστασίας και να υπάρχουν αντίστοιχα ερευνητικά προγράμματα και στην Ευρωπαϊκή Ένωση και στο εξωτερικό και σε επίπεδο ΟΗΕ με χαρτογράφηση.</seg>
                    <seg xml:id="ParlaMint-GR_2021-01-25-S1-commons.seg760">Έχουμε ένα πρόγραμμα, μια μελέτη του Πανεπιστημίου Ιωαννίνων, της καθηγήτριας κ. Κατή και της ερευνητικής ομάδας του Πανεπιστημίου Ιωαννίνων που δημοσιεύτηκε σε peer - reviewed περιοδικό και τεκμηριώνει ότι η Ελλάδα έχει έξι βουνά παγκόσμιας σημασίας για το ανέγγιχτό τους, έξι βουνά που έχουν παραμείνει χωρίς οδικό δίκτυο για πάνω από πενήντα τετραγωνικά χιλιόμετρα. Είναι πραγματικά εντυπωσιακό, πόσω μάλλον όταν το ένα είναι σε νησί, στη Σαμοθράκη. Είναι ο Σάος της Σαμοθράκης. Τα υπόλοιπα είναι από τον Ταΰγετο, τα Λευκά Όρη, τον Όλυμπο, την Τύμφη και τον Σμόλικα.</seg>
                    <seg xml:id="ParlaMint-GR_2021-01-25-S1-commons.seg761">Αυτές τις περιοχές μάς είχε πει ο κ. Οικονόμου ότι δεσμεύεστε - να δείτε και εσείς τη μελέτη - και εφόσον είναι ορατά τα επιστημονικά κριτήρια, να τις προστατεύσετε. Θέλω αυτή τη δέσμευση και από εσάς.</seg>
                    <seg xml:id="ParlaMint-GR_2021-01-25-S1-commons.seg762">Το δεύτερο που είπε ο κ. Οικονόμου και το διαβάζω αυτολεξεί, αναφορικά με τις αιτήσεις ΑΠΕ μέσα σε περιοχή «NATURA», τα αιολικά κυρίως «NATURA», είναι ότι «οι αιτήσεις που γίνονται ή που θα γίνουν στο μέλλον σε αυτές τις περιοχές - «NATURA 2000», δηλαδή - για εγκατάσταση αιολικών πάρκων θα κριθούν στο πλαίσιο των πορισμάτων αυτών των μελετών, των ειδικών δηλαδή περιβαλλοντικών μελετών», για την έλλειψη των οποίων καταδικαστήκαμε από το Ευρωπαϊκό Δικαστήριο.</seg>
                    <seg xml:id="ParlaMint-GR_2021-01-25-S1-commons.seg763">Θέλω να επαναλάβετε τη σαφή αυτή δήλωση. Γιατί είναι τόσο σημαντική; Διότι αυτή τη στιγμή έχουμε σε περιοχή, που όχι μόνο είναι «NATURA», αλλά υλοποιείται και ακυρώνεται με την εγκατάσταση του αιολικού ένα πρόγραμμα «LIFE» στην Άνδρο για τον σπιζαετό. Έχουμε εγκατάσταση αιολικών πάρκων και πραγματικά, βλέπουμε αυτό το φαινόμενο να εξαπλώνεται, παρ'όλο που καταδικαστήκαμε για τη μη προστασία των περιοχών «NATURA».</seg>
                    <seg xml:id="ParlaMint-GR_2021-01-25-S1-commons.seg764">Οπότε θέλουμε να επαναλάβετε τις ρητές δεσμεύσεις του κ. Οικονόμου, τις ρητές δεσμεύσεις της προηγούμενης πολιτικής ηγεσίας.</seg>
                </u>
                <u xml:id="ParlaMint-GR_2021-01-25-S1-commons.u138" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg765">Ευχαριστώ, κύριε Αρσένη.</seg>
                    <seg xml:id="ParlaMint-GR_2021-01-25-S1-commons.seg766">Κύριε Υπουργέ, κύριε Ταγαρά, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u139" ana="#regular" who="#ΤΑΓΑΡΑΣ_ΧΡΗΣΤΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-25-S1-commons.seg767">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg768">Κύριε συνάδελφε, γνωρίζω - γιατί έχουμε τη χαρά και την τιμή να επικοινωνήσουμε διαμέσου των επερωτήσεων μαζί - τα θέματα που αφορούν στην προστασία του περιβάλλοντος και γνωρίζω την ευαισθησία σας γύρω από τον χώρο αυτό, την οποία σέβομαι ταυτόχρονα.</seg>
                    <seg xml:id="ParlaMint-GR_2021-01-25-S1-commons.seg769">Η απάντησή μου είναι, εξαρχής, αυτή: Βεβαίως, θα συνεκτιμηθεί και θα αξιολογηθεί η μελέτη του Πανεπιστημίου Ιωαννίνων και οποιαδήποτε συγκεκριμένη μελέτη, που αναδεικνύει τις ιδιαιτερότητες που έχουμε στη φύση μας, στο περιβάλλον, ειδικά σε τέτοιες περιοχές σαν και αυτές όπου αναφερθήκατε. Είναι από τα θέματα που θα αξιολογηθούν και σε συνάρτηση με τις μελέτες που εξελίσσονται - γνωρίζετε και εσείς - και από την ειδική χωροταξική μελέτη, η οποία αφορά στην ουσία τροποποίηση - αναθεώρηση της παλαιάς ισχύουσας σε σχέση με τις ανανεώσιμες πηγές ενέργειας - είναι σε εξέλιξη αυτή η αναθεώρηση - και σε συνάρτηση με τις ειδικές περιβαλλοντικές μελέτες που αναφέρονται στις προστατευόμενες περιοχές, όπου μέσα από εκεί θα ληφθούν υπ' όψιν και θα αξιολογηθούν όλες οι παρατηρήσεις και θα ερευνηθούν και να είστε βέβαιος ότι θα αλλάξουν πράγματα σε σχέση με τα σημερινά τα οποία συμβαίνουν.</seg>
                    <seg xml:id="ParlaMint-GR_2021-01-25-S1-commons.seg770">Γνωρίζετε, επίσης, ότι από το εθνικό σχέδιο για την ενέργεια και το κλίμα, σε συνάρτηση με το εθνικό σχέδιο προσαρμογής στην κλιματική αλλαγή γίνεται μια προσπάθεια, την οποία και θεωρώ οργανωμένη και με χρηματοδότηση που δεν έχει ξανασυμβεί στο παρελθόν, σε ό,τι αφορά την προστασία και την ανάδειξη των ευαίσθητων περιοχών και βεβαίως, της βιοποικιλότητας και από το Ταμείο Ανάκαμψης, αλλά και από το νέο ΕΣΠΑ.</seg>
                    <seg xml:id="ParlaMint-GR_2021-01-25-S1-commons.seg771">Αναφέρθηκε πριν και ο συνάδελφός μου και στον ΟΦΥΠΕΚΑ, μια συμβολική, αλλά και ουσιαστική κίνηση, για να συντονίσουμε, να ελέγξουμε δυνάμεις, να ενώσουμε δυνάμεις και να πετύχουμε καλύτερα αποτελέσματα, με καλύτερη διαχειριστική επάρκεια και με δυνατότητες να μπορούμε να ανταποκριθούμε σε αυτόν τον στόχο: Τα τοπικά πολεοδομικά σχέδια, έρχονται να καλύψουν ένα διαχρονικά τεράστιο κενό, που αφορά στις χρήσεις γης και στο τι επιτρέπεται και τι απαγορεύεται σε κάθε περιοχή, λαμβάνοντας υπ' όψιν βεβαίως όλες τις ιδιαιτερότητες, πολύ περισσότερο σαν και αυτές που επικαλεστήκατε στην αρχή της συζήτησής μας.</seg>
                    <seg xml:id="ParlaMint-GR_2021-01-25-S1-commons.seg772">Πράγματι, λοιπόν, θέλω να πω ότι από το ειδικό χωροταξικό όλες αυτές οι περιοχές, δηλαδή που αφορούν σε τέτοιες περιοχές, αλλά και στη διάνοιξη δρόμων - που είναι άλλο ένα μείζον θέμα - σε παρθένες περιοχές, όλα αυτά θα αξιολογηθούν. Να είστε βέβαιος ότι στο τέλος, καλύτερα αποτελέσματα θα προκύψουν, ακριβώς διότι την ίδια ευαισθησία που έχετε και εσείς, την ίδια ευαισθησία έχουμε και εμείς και είναι ευθύνη μας να κάνουμε ό,τι χρειάζεται για να προστατέψουμε τον χώρο.</seg>
                    <seg xml:id="ParlaMint-GR_2021-01-25-S1-commons.seg773">Όμως, επειδή ο χρόνος λήγει, θα επανέλθω και θα συνεχίσω στη δευτερολογία μου.</seg>
                </u>
                <u xml:id="ParlaMint-GR_2021-01-25-S1-commons.u140" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg774">Ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg775">Κύριε Αρσένη, έχετε τον λόγο για τη δευτερολογία σας.</seg>
                </u>
                <u xml:id="ParlaMint-GR_2021-01-25-S1-commons.u141" ana="#regular" who="#ΑΡΣΕΝΗΣ_ΔΗΜΟΚΡΑΤΗ_ΚΡΙΤΩΝ-ΗΛΙΑΣ">
                    <seg xml:id="ParlaMint-GR_2021-01-25-S1-commons.seg776">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg777">Κύριε Υπουργέ, ξέχασα να διαβάσω την ακριβή δήλωση του κ. Οικονόμου εδώ, σε αυτή την Αίθουσα και από αυτές τις θέσεις. Αναφέρεται στις περιοχές χωρίς δρόμους, τα έξι βουνά. Λέει: «Θεωρώ αυτό το εργαλείο εξαιρετικά χρήσιμο και θα το χρησιμοποιήσουμε και στα ειδικά χωροταξικά πλαίσια, όχι μόνο των ΑΠΕ, αλλά και των υπολοίπων». Δεν λέει, θα το εξετάσουμε, αλλά «θα το χρησιμοποιήσουμε». Οπότε θέλω πραγματικά. να μου πείτε αν συμφωνείτε με το σύνολο της δήλωσης.</seg>
                    <seg xml:id="ParlaMint-GR_2021-01-25-S1-commons.seg778">Επίσης, μας είχε πει - και είχε πολύ ενδιαφέρον - ότι δεν θα προχωρήσουν τα αιολικά στη Σαμοθράκη, αυτό δηλαδή που είναι υπό επεξεργασία αυτή τη στιγμή, το οποίο επίσης φαντάζομαι ότι το γνωρίζετε από τις αρμοδιότητές σας. Θα έχει πολύ ενδιαφέρον να επαναληφθεί αυτή η δήλωση, αλλιώς θα επανέλθω με ειδική επίκαιρη.</seg>
                    <seg xml:id="ParlaMint-GR_2021-01-25-S1-commons.seg779">Οπότε, είναι πολύ σημαντικό από τις δηλώσεις σας - επειδή μας ακούει πολύς κόσμος, είναι ένα θέμα που ενδιαφέρει πάρα - πάρα πολύ κόσμο - να είναι σαφές τι θα γίνει και για τις περιοχές «NATURA» και για τα έξι βουνά χωρίς δρόμους, σε έκταση πάνω από πέντε τετραγωνικά χιλιόμετρα.</seg>
                    <seg xml:id="ParlaMint-GR_2021-01-25-S1-commons.seg780">Επίσης, αν μπορείτε, να μας πείτε και για τη Σαμοθράκη, για το όρος Σάος, για τα αιολικά εκεί, όπως μας είχε πει αντίστοιχα ο κ. Οικονόμου. Είναι απλά ζητήματα. Ζητάμε απλώς επιβεβαίωση των ήδη λεχθέντων, με τη σαφήνεια που θα κάνουν το μήνυμα δυνατό, τουλάχιστον αυτά τα καλά που είχαν προκύψει από τις επίκαιρες ερωτήσεις του παρελθόντος, να συνεχίσουν να ισχύουν.</seg>
                    <seg xml:id="ParlaMint-GR_2021-01-25-S1-commons.seg781">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u142" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg782">Τον λόγο έχει για τη δευτερολογία του ο κύριος Υπουργός.</seg>
                </u>
                <u xml:id="ParlaMint-GR_2021-01-25-S1-commons.u143" ana="#regular" who="#ΤΑΓΑΡΑΣ_ΧΡΗΣΤΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-25-S1-commons.seg783">Κύριε συνάδελφε, λέει ο κ. Οικονόμου ότι θα χρησιμοποιήσουμε αυτά στα οποία αναφερθήκατε και στα ειδικά χωροταξικά πλαίσια για τις ανανεώσιμες πηγές ενέργειας.</seg>
                    <seg xml:id="ParlaMint-GR_2021-01-25-S1-commons.seg784">Την ίδια λέξη επαναλαμβάνω και εγώ: Βεβαίως. Και όταν είπα «θα αξιολογηθούν», δεν το είπα για να το προσπεράσω, αλλά όλες οι μελέτες αξιολογούνται. Επειδή είναι πολυπαραμετρικές όλες οι επιδράσεις σε όλα τα θέματα, γι' αυτό είπα ότι θα αξιολογηθούν και θα συνεκτιμηθούν. Δεν είπα για να ξεπεράσω τη λέξη της χρησιμότητας της μελέτης του πανεπιστημίου, που το Υπουργείο Περιβάλλοντος χρηματοδότησε και βεβαίως, τα χρήματα που δώσαμε είναι για τα αποτελέσματα τα οποία προκύπτουν και είναι σημαντικά για ευαίσθητες περιοχές και πρέπει όχι απλώς να διαβάζονται και να αξιολογούνται, αλλά να λαμβάνονται σοβαρότατα υπ' όψιν και τελικώς να βοηθούν στις τελικές αποφάσεις.</seg>
                    <seg xml:id="ParlaMint-GR_2021-01-25-S1-commons.seg785">Σε ό,τι αφορά στο θέμα, λοιπόν, όπου αναφερθήκατε, η απάντησή μου είναι ευθεία και ταυτίζεται με αυτή την οποία είχε αναφέρει πριν και ο συνάδελφός μου κ. Δημήτρης Οικονόμου.</seg>
                    <seg xml:id="ParlaMint-GR_2021-01-25-S1-commons.seg786">Σε ό,τι αφορά τους δρόμους, όλα συνεκτιμώνται και δεν αναφέρομαι σε αυτές τις περιοχές όπου αναφερθήκατε. Ως προς το τι ορίζουμε με την φράση παρθένα έκταση, η περιβαλλοντική νομοθεσία προβλέπει συγκεκριμένα καθεστώτα προστασίας και χαρακτηρισμού και η δασική νομοθεσία και αυτή είναι αυστηρή σε ό,τι αφορά τέτοια θέματα.</seg>
                    <seg xml:id="ParlaMint-GR_2021-01-25-S1-commons.seg787">Θα εξετάσουμε τα πάντα, συνεκτιμώντας όλες τις παραμέτρους. Η παράμετρος της προστασίας είναι κυρίαρχη. Το θέμα της πυροπροστασίας είναι σημαντικό. Το θέμα της πρόσβασης, όπου υπάρχει απαίτηση για να ληφθούν μέτρα προστασίας και αυτό θα συνεκτιμηθεί, όπως όλα αυτά λοιπόν στα οποία αναφερθήκατε και εσείς.</seg>
                    <seg xml:id="ParlaMint-GR_2021-01-25-S1-commons.seg788">Θέλω να πω μόνο για το αποτύπωμα, σε ό,τι αφορά τη διάνοιξη δασικών δρόμων και περισσότερο τους χωμάτινους δρόμους, ως αποτύπωμα στα ορεινά ειδικά, ότι ο ευρωπαϊκός δείκτης σφράγισης, αυτά δηλαδή που δεν είναι χωμάτινα σε ό,τι αφορά το τελικό προϊόν, είναι το 0,96% του εδάφους της χώρας μας, όταν ο μέσος όρος είναι 1,48%.</seg>
                    <seg xml:id="ParlaMint-GR_2021-01-25-S1-commons.seg789">Τελειώνοντας, λοιπόν και λαμβάνοντας υπ' όψιν τις ιδιαιτερότητες των ευαίσθητων περιοχών, που θα είναι στην πρώτη σειρά της αξιολόγησης και τα τελικά αποτελέσματα που θα προκύψουν, θέλουμε να προστατεύσουμε τις προστατευόμενες περιοχές, όχι μόνο για τα παιδιά μας, αλλά και για τις επόμενες γενιές. Αυτό το στοίχημα είναι δική μας ευθύνη. Θα έλεγα ότι είναι ευθύνη όλων μας.</seg>
                    <seg xml:id="ParlaMint-GR_2021-01-25-S1-commons.seg790">Γι' αυτό θα περιμένετε σύντομα αλλαγές σε ό,τι αφορά το καθεστώς για τις ανανεώσιμες πηγές ενέργειας, ιδιαίτερα σε πολύ ευαίσθητα περιβάλλοντα και σε πολύ σημαντικές περιοχές «NATURA» και σε οικοτόπους προτεραιότητας και σε θέματα υψομέτρων, αλλά και με άλλα χαρακτηριστικά.</seg>
                    <seg xml:id="ParlaMint-GR_2021-01-25-S1-commons.seg791">Είναι από τα θέματα στα οποία γρήγορα θα υπάρξουν εξελίξεις και αποφάσεις, σε σχέση βεβαίως και σε συνάρτηση και της Ειδικής Περιβαλλοντικής Μελέτης σε κάθε περιοχή, τα τοπικά πολεοδομικά σχέδια, τα ειδικά χωροταξικά πλαίσια. Όλα αυτά θα πρέπει να κατευθύνονται, να αλληλοεπιδρούν, για να μπορέσουμε τελικά να φτιάξουμε μια νομοθεσία η οποία στην πράξη θα προστατεύει αυτό που έχουμε ευθύνη όλοι μας να προστατεύσουμε, αυτό το οποίο οφείλουμε όλοι μας να παραδώσουμε στις επόμενες γενιές.</seg>
                    <seg xml:id="ParlaMint-GR_2021-01-25-S1-commons.seg792">Ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u144" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg793">Και εγώ ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg794">Εισερχόμαστε τώρα στην τελευταία, την δωδέκατη με αριθμό 309/18-1-2021 επίκαιρη ερώτηση δεύτερου κύκλου του Βουλευτή Β2΄ Δυτικού Τομέα Αθηνών του ΜέΡΑ25 κ. Κρίτωνα - Ηλία Αρσένη προς τον Υπουργό Περιβάλλοντος και Ενέργειας, με θέμα: «Θεσσαλονίκη: ΔΕΘ όπως Ελληνικό. Από Μητροπολιτικό Πάρκο σε Μητροπολιτική Κερδοσκοπία Γης».</seg>
                    <seg xml:id="ParlaMint-GR_2021-01-25-S1-commons.seg795">Στην ερώτηση θα απαντήσει ο Υπουργός κ. Νικόλαος Ταγαράς.</seg>
                    <seg xml:id="ParlaMint-GR_2021-01-25-S1-commons.seg796">Ορίστε, κύριε Αρσένη, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u145" ana="#regular" who="#ΑΡΣΕΝΗΣ_ΔΗΜΟΚΡΑΤΗ_ΚΡΙΤΩΝ-ΗΛΙΑΣ">
                    <seg xml:id="ParlaMint-GR_2021-01-25-S1-commons.seg797">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg798">Κύριε Υπουργέ, κατ' αρχάς, για τους τηλεθεατές μας να πούμε ότι ο λόγος που είναι τόσο μαζεμένες αυτές οι ερωτήσεις είναι επειδή υπήρξε ένα αίτημα από το Υπουργείο να μεταφερθούν γι' αυτή την εβδομάδα, γι' αυτό συσσωρεύτηκαν. Δεν είναι το φυσιολογικό.</seg>
                    <seg xml:id="ParlaMint-GR_2021-01-25-S1-commons.seg799">Πολύ γρήγορα, απλώς, να πω ένα πράγμα από την προηγούμενη ερώτηση, επειδή αναφερόμενος, μας συγκρίνατε τους δρόμους που έχουμε στην Ελλάδα σε σχέση με το εξωτερικό. Ο ευρωπαϊκός Νότος είναι μια κιβωτός βιοποικιλότητας και η Ελλάδα, ιδιαίτερα λόγω της ιστορίας με τους παγετώνες κ.ο.κ.. Δεν χρειάζεται να μπαίνουμε σε λεπτομέρειες. Επίσης, έχουμε ορεινούς όγκους - που πολλές φορές δεν έχουν - και έχουν πάρα πολλούς πεδινούς. Οπότε, αυτή η σύγκριση μπορεί να είναι μη παραγωγική ως προς το προστατευτέο αντικείμενο.</seg>
                    <seg xml:id="ParlaMint-GR_2021-01-25-S1-commons.seg800">Ως προς τη Θεσσαλονίκη, έχουμε μια κακή παράδοση στη Θεσσαλονίκη. Αλλάζουν αποφάσεις που αφορούν το παρόν και το μέλλον της πόλης με μια δήλωση του Πρωθυπουργού. Ξεκίνησε έτσι η ανατροπή της διατήρησης κατά χώρα των αρχαιοτήτων στη Βενιζέλου και τώρα έχουμε την ανατροπή της μεταφοράς, που είχε ανακοινωθεί από το 1999, της Διεθνούς Έκθεσης Θεσσαλονίκης έξω από την πόλη και της μετατροπής του χώρου της σε Μητροπολιτικό Πάρκο.</seg>
                    <seg xml:id="ParlaMint-GR_2021-01-25-S1-commons.seg801">Η περίπτωση αυτή είναι ιδιαίτερα σημαντική, γιατί ανατρέπεται το σχέδιο του Εμπράρ, που σχεδιάστηκε από την πυρκαγιά του 2017, το χωροταξικό σχέδιο της Θεσσαλονίκης τόσο του 1965 όσο και του 1985, το Γενικό Πολεοδομικό της Θεσσαλονίκης. Ανατρέπεται όλος ο πολεοδομικός σχεδιασμός που είχε γίνει με βάση μελέτες, στοιχεία με μια δήλωση του Πρωθυπουργού.</seg>
                    <seg xml:id="ParlaMint-GR_2021-01-25-S1-commons.seg802">Αυτό, ξέρετε, έχει μέσα και τον χαρακτήρα της πρόκλησης, της ισοπέδωσης της πολεοδομικής και χωροταξικής επιστήμης, αλλά και μια βαριά επίπτωση στην ποιότητα ζωής.</seg>
                    <seg xml:id="ParlaMint-GR_2021-01-25-S1-commons.seg803">Βλέπετε, επί Καραμανλή, το ιστορικό κέντρο της πόλης χτίστηκε. Αυτό που έμεινε σαν ανάσα είναι αυτή η ζώνη, που είναι η Έκθεση, η Πανεπιστημιούπολη και το Πάρκο στην Παλιά Παραλία και τη Νέα Παραλία - το πάρκο βασικά στη Νέα Παραλία - που δίνουν μια διέξοδο από την πόλη προς τον Χορτιάτη και τη φύση και το περιβάλλον.</seg>
                    <seg xml:id="ParlaMint-GR_2021-01-25-S1-commons.seg804">Επίσης, δίνουν τη δυνατότητα ενοποίησης της Παλιάς Παραλίας και της Νέας Παραλίας μέσω της Έκθεσης και της Πανεπιστημιούπολης μέχρι το Σέιχ Σου, της δημιουργίας δηλαδή μιας ζώνης ενός περιφερειακού πάρκου.</seg>
                    <seg xml:id="ParlaMint-GR_2021-01-25-S1-commons.seg805">Αυτό ακυρώνετε με αυτή την απόφαση και γι' αυτό θα ήθελα να δεσμευτείτε ότι αυτές θα γίνουν σεβαστές, οι νόμοι μας δηλαδή, μέσα από τα χωροταξικά και πολεοδομικά σχέδια, ότι δεν θα ανατραπούν, όπως επίσης και ότι ο χώρος της Έκθεσης θα γίνει πάρκο, θα γίνει μέρος του παζλ του αγώνα εναντίον της κλιματικής κρίσης και ευκαιρία για τους Θεσσαλονικείς να έχουν έναν πνεύμονα πρασίνου στην πράξη μέσα στο ιστορικό κέντρο.</seg>
                    <seg xml:id="ParlaMint-GR_2021-01-25-S1-commons.seg806">Ευχαριστώ πολύ.</seg>
                </u>
                <u xml:id="ParlaMint-GR_2021-01-25-S1-commons.u146" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg807">Και εγώ σας ευχαριστώ, κύριε Αρσένη.</seg>
                    <seg xml:id="ParlaMint-GR_2021-01-25-S1-commons.seg808">Ορίστε, κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-25-S1-commons.u147" ana="#regular" who="#ΤΑΓΑΡΑΣ_ΧΡΗΣΤΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-25-S1-commons.seg809">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg810">Κύριε συνάδελφε, συζητάμε για άλλο ένα μεγάλο θέμα που αφορά τη βόρεια Ελλάδα και ειδικότερα τη Θεσσαλονίκη. Παρ'όλο που μιλάμε για την πόλη, το έργο για το οποίο μιλάμε την υπερβαίνει. Δεν αφορά τη βόρεια Ελλάδα, αλλά και ευρύτερα τα Βαλκάνια, διότι ο ρόλος της Διεθνούς Έκθεσης Θεσσαλονίκης είναι πολύπλευρος, έχει και συμβολισμούς, έχει και ουσία, αλλά έχει και πολλαπλασιαστικά αποτελέσματα.</seg>
                    <seg xml:id="ParlaMint-GR_2021-01-25-S1-commons.seg811">Είναι αλήθεια, όπως αναφέρατε και εσείς, ότι τα έτη 1965-1985 υπήρξαν διάφοροι σχεδιασμοί με διάφορες προτάσεις. Έγιναν συζητήσεις πολλές, συζητήσεις με όλους. Ξέρετε, στην Ελλάδα αργούμε πολύ να σχεδιάσουμε. Όμως, και όταν σχεδιάζουμε, αργούμε πολύ να εκτελέσουμε και στο τέλος, δεν υπάρχει έργο.</seg>
                    <seg xml:id="ParlaMint-GR_2021-01-25-S1-commons.seg812">Σε ό,τι αφορά το συγκεκριμένο, γνωρίζω ότι έγιναν διεξοδικές συζητήσεις με όλους τους θεσμικούς φορείς. Υπήρξε διαβούλευση, υπήρξαν διάφορες προτάσεις και απόψεις, υπήρξαν κόμματα που εξέφρασαν τη θέση τους σε σχέση με την ανάπλαση στη συγκεκριμένη θέση ή με τη μεταφορά στη δυτική πλευρά της πόλης και κατέληξαν να υπάρξει ανάπλαση στη θέση που υπάρχει ο χώρος της Διεθνούς Έκθεσης Θεσσαλονίκης.</seg>
                    <seg xml:id="ParlaMint-GR_2021-01-25-S1-commons.seg813">Ξέρετε, αυτή τη στιγμή που συζητάμε και επειδή είπα ότι υπάρχει συμφωνία από τη συντριπτική πλειοψηφία, θα ήθελα να σας πω ότι αναφέρομαι και στην πρωτοβάθμια αυτοδιοίκηση και στη δευτεροβάθμια αυτοδιοίκηση και στον Δήμαρχο της Θεσσαλονίκης και στον Περιφερειάρχη της Κεντρικής Μακεδονίας και σε θεσμικούς φορείς, που έχουν αναπτύξει τις θέσεις τους. Μάλιστα, χθες στον Τύπο της Θεσσαλονίκης υπήρχε αναφορά στο συγκεκριμένο θέμα που θέτετε και εσείς, αλλά και προβληματισμός.</seg>
                    <seg xml:id="ParlaMint-GR_2021-01-25-S1-commons.seg814">Σέβομαι τις απόψεις όλων και σίγουρα σε κάθε απόφαση υπάρχουν θετικά, αλλά και αρνητικά. Το θέμα δεν είναι να κλέψει μέσα στην ίδια πόλη, στην ίδια περιοχή, η μια πλευρά την ανάπτυξη της άλλης. Το θέμα είναι να αναπτυχθούν ισόρροπα όλες οι περιοχές και όλη η περιοχή, όλη η Θεσσαλονίκη, η βόρεια Ελλάδα, ώστε να πάει ακόμα πιο μπροστά και να παίξει στο μέλλον τον ρόλο αυτόν που πράγματι μπορεί και θέλουμε και εμείς να παίξει στο μέλλον.</seg>
                    <seg xml:id="ParlaMint-GR_2021-01-25-S1-commons.seg815">Με αυτές τις παρατηρήσεις, λοιπόν, θέλω να πω πως σε ό,τι αφορά τη Διεθνή Έκθεση Θεσσαλονίκης, πέρα από τις προτάσεις των δημάρχων της περιοχής που έχουν υπάρξει, υπάρχουν και άλλες συμπληρωματικές. Δεν είναι μόνο η ΔΕΘ, αλλά είναι και άλλα αναπτυξιακά έργα, όπως το Στρατόπεδο «Παύλου Μελά», το Στρατόπεδο «Κόδρα», το παραλιακό μέτωπο και άλλες αναπτυξιακές δυνατότητες, που μπορούν να αναβαθμίσουν ολόκληρη την πόλη σε όλες τις πλευρές, στο κέντρο, την ανατολή και τη δύση. Όμως, είναι κρίμα να ξαναγυρνάμε πίσω, όταν έχουμε φτάσει σε σημείο υλοποίησης του έργου με σημαντική χρηματοδότηση και να ξανασχεδιάζουμε από την αρχή.</seg>
                    <seg xml:id="ParlaMint-GR_2021-01-25-S1-commons.seg816">Επειδή, όμως, ο χρόνος τελείωσε, θα συμπληρώσω την τοποθέτησή μου στη δευτερολογία μου.</seg>
                    <seg xml:id="ParlaMint-GR_2021-01-25-S1-commons.seg817">Ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u148" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg818">Ευχαριστούμε, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg819">Κύριε Αρσένης, έχετε τον λόγο για τη δευτερολογία σας.</seg>
                </u>
                <u xml:id="ParlaMint-GR_2021-01-25-S1-commons.u149" ana="#regular" who="#ΑΡΣΕΝΗΣ_ΔΗΜΟΚΡΑΤΗ_ΚΡΙΤΩΝ-ΗΛΙΑΣ">
                    <seg xml:id="ParlaMint-GR_2021-01-25-S1-commons.seg820">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg821">Κύριε Υπουργέ, λένε ότι δεν σχεδιάζουμε στην Ελλάδα και όμως, η Θεσσαλονίκη αποτελεί μια εξαίρεση. Αποτελεί μια εξαίρεση λόγω του Βενιζέλου, που είχε μεταφερθεί στην πόλη τότε με τα γεγονότα με τον Βασιλιά και τη συμμετοχή στην Αντάντ, που έφερε τον Εμπράρ και σχεδίασε την πόλη από την αρχή μετά την πυρκαγιά του 1917, έχουμε μετά λόγω του πανεπιστημίου να γίνεται αυτό το πρώτο χωροταξικό, η χωροταξική μελέτη, της Θεσσαλονίκης το 1965 και το 1985 με την πολιτική του Τρίτση και αυτά που ακολούθησαν. Η Θεσσαλονίκη σχεδιάζει και είχαμε μπει και στη διαδικασία της υλοποίησης.</seg>
                    <seg xml:id="ParlaMint-GR_2021-01-25-S1-commons.seg822">Αυτό που βιώνουμε είναι η ανατροπή ενός αδιατάραχτου επιστημονικού σχεδιασμού και αποτελέσματος, που όσες φορές και αν μελετήθηκε κατέληξε στο ίδιο συμπέρασμα. Και έρχεται ένας Πρωθυπουργός, που δεν είναι καν επιστήμονας του κλάδου, αλλά δεν είναι και το αρμόδιο θεσμικό όργανο, να αποφασίσει την ανατροπή του πολεοδομικού και χωροταξικού σχεδιασμού; Τι χώρα είμαστε;</seg>
                    <seg xml:id="ParlaMint-GR_2021-01-25-S1-commons.seg823">Όπως και στην περίπτωση Βενιζέλου, δεν είναι θέμα αν ένας πολιτικός ή κοινωνικός φορέας διαφωνεί ή συμφωνεί. Το θέμα είναι τι προβλέπει η επιστήμη για αυτό το θέμα. Αν θέλετε να πάμε στους φορείς που διαφωνούν, εγώ μπορώ να σας διαβάσω λίστες δημάρχων. Επτά δήμαρχοι διαφωνούν με το έργο, ο κ. Κυρίζογλου των Αμπελόκηπων - Μενεμένης, ο κ. Ιωαννίδης του Δέλτα, Μανδαλιανός Κορδελιού - Ευόσμου, Δανιηλίδης Συκεών, Νεάπολης, Παύλου Μελά, Χαλκηδόνας, Ωραιόκαστρου. Έχει σημασία να πάμε σε τέτοια αριθμητικά στοιχεία; Σημασία δεν έχει αν έχουμε την έννοια της χωροταξίας, που και εσείς είπατε ότι πάσχει στη χώρα μας; Εδώ, λοιπόν, είχαμε ένα παράδειγμα που δεν έπασχε. Γιατί το ανατρέπουμε;</seg>
                    <seg xml:id="ParlaMint-GR_2021-01-25-S1-commons.seg824">Όσο για τον σχεδιασμό και τη χρηματοδότηση, πάλι μου κάνει λίγη εντύπωση αυτό που λέτε. Εδώ έχουμε μια πόλη που έχει το μικρότερο ποσοστό πρασίνου ανά κάτοικο σε όλη την Ευρώπη! Και σε αυτή την πόλη τι κάνετε; Δίνετε για ΣΔΙΤ τον χώρο της Έκθεσης και θα αυξήσετε τη δόμηση, το ύψος των κτηρίων; Θα δημιουργήσετε εκτός από εκθεσιακά κέντρα, ξενοδοχεία, χώρους εστίασης και εμπορικούς χώρους; Θα δημιουργήσετε ένα εμπορικό κέντρο δίπλα στο εμπορικό κέντρο;</seg>
                    <seg xml:id="ParlaMint-GR_2021-01-25-S1-commons.seg825">Αυτό σας φαίνεται σύγχρονη ευρωπαϊκή αξιοποίηση, ανταπόκριση στις αδιανόητες συνθήκες πρασίνου στη Θεσσαλονίκη; Σας φαίνεται λογικό; Πείτε μου το αυτονόητο ερώτημα: Πώς συνάδει αυτό που προτείνετε με την προσαρμογή και αντιμετώπιση της περιβαλλοντικής και κλιματικής κρίσης; Στην πόλη για την οποία έχουμε παραπεμφθεί για την ποιότητα του αέρα, εσείς φέρνετε δραστηριότητες στο κέντρο της πόλης.</seg>
                    <seg xml:id="ParlaMint-GR_2021-01-25-S1-commons.seg826">Αυτά τα ερωτήματα ελπίζω να τα θεωρήστε αμείλικτα και ελπίζω να τα απαντήσετε με τον απλό τρόπο, που είναι η επαναφορά της επιστημονικής λογικής. Αυτά που αποφασίστηκαν και σχεδιάστηκαν εδώ και τόσον καιρό, κατ' εξαίρεση στη Θεσσαλονίκη - γιατί αλλού δεν έχουμε, δυστυχώς, σχεδιασμό - να εφαρμοστούν, να γίνει πράξη το περιφερειακό πάρκο και όχι αυτό το project που είναι ένα project κτηματομεσιτικό στο κέντρο της πόλης.</seg>
                    <seg xml:id="ParlaMint-GR_2021-01-25-S1-commons.seg827">Ευχαριστώ πολύ και για την ανοχή, κύριε Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u150" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg828">Και εγώ ευχαριστώ, κύριε Αρσένη.</seg>
                    <seg xml:id="ParlaMint-GR_2021-01-25-S1-commons.seg829">Τον λόγο έχει ο κύριος Υπουργός για τη δευτερολογία του.</seg>
                </u>
                <u xml:id="ParlaMint-GR_2021-01-25-S1-commons.u151" ana="#regular" who="#ΤΑΓΑΡΑΣ_ΧΡΗΣΤΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-25-S1-commons.seg830">Σας ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-25-S1-commons.seg831">Κύριε συνάδελφε, πράγματι, το σχέδιο είναι σημαντικό για να ξέρει κανείς τι θέλει να εφαρμόσει. Όμως, όταν περνούν πενήντα και εξήντα χρόνια από τότε που φτιάχτηκε, τα δεδομένα έχουν αλλάξει.</seg>
                    <seg xml:id="ParlaMint-GR_2021-01-25-S1-commons.seg832">O σχεδιασμός έχει νόημα όταν ακολουθείται από την εφαρμογή του, λαμβάνοντας υπόψη τα δεδομένα που ισχύουν τη στιγμή του σχεδιασμού και με έναν ορίζοντα μπροστά, για να μπορέσει να καλύψει τις ανάγκες και τους στόχους για τους οποίους σχεδιάζεται. Αλλά εδώ μιλάμε μετά από εξήντα χρόνια. Δεν είναι ίδια τα θέματα και τα προβλήματα και ίδιες οι συνθήκες τότε με σήμερα. Σε κάθε περίπτωση, από το ΄85 πάνε περίπου σαράντα χρόνια. Είναι πάρα πολλά τα χρόνια από τον σχεδιασμό που κάνεις μέχρι να τον εφαρμόσεις, γιατί απλά, έχουν αλλάξει πάρα πολλά δεδομένα. Σε κάθε περίπτωση, θα πρέπει να μπορείς αυτά που σχεδιάζεις να τα πραγματοποιείς ως έργο. Τι να τον κάνουμε τον σχεδιασμό όταν δεν υλοποιείται ποτέ; Κάτι φταίει.</seg>
                    <seg xml:id="ParlaMint-GR_2021-01-25-S1-commons.seg833">Αυτά τα οποία αποφασίστηκαν τα τελευταία δέκα χρόνια ξεπερνούν μια κυβέρνηση και ένα κόμμα, είναι οριζόντια αποδεκτό από τη μεγάλη πλειοψηφία και από όλους σχεδόν τους θεσμικούς παράγοντες. Βεβαίως, υπήρξαν τελευταία, αλλά πότε δημιουργήθηκαν αυτές οι διαφορετικές απόψεις; Όταν το Ειδικό Πολεοδομικό Σχέδιο, που αφορά την ανάπτυξη και την ανάπλαση της Διεθνούς Έκθεσης Θεσσαλονίκης στη θέση αυτή είναι ήδη στο Συμβούλιο της Επικρατείας για επεξεργασία, για το θέμα που συζητάμε και γι' αυτά που είχαν συμφωνηθεί τα τελευταία δέκα χρόνια, όταν έχει υπάρξει διεθνής αρχιτεκτονικός διαγωνισμός αυτήν τη στιγμή που μιλάμε και εξελίσσεται και έχουν κατατεθεί εκατόν δεκαέξι προτάσεις από μεγάλα αρχιτεκτονικά γραφεία για τα σχέδια, την εφαρμογή και την υλοποίηση του έργου, ερχόμαστε τώρα που είμαστε στην πηγή, που έχουμε προχωρήσει τόσο πολύ για την εφαρμογή και για το έργο να ανοίξουμε ξανά την κουβέντα από την αρχή;</seg>
                    <seg xml:id="ParlaMint-GR_2021-01-25-S1-commons.seg834">Θέλω να σας πω ότι αυτό δεν αφορά μόνο τη Θεσσαλονίκη. Αφορά δυστυχώς, ολόκληρη την Ελλάδα. Είναι κυρίαρχο της εφαρμογής των σχεδίων πόλεων και των χωροταξικών που αναφερθήκατε, γιατί καθυστερεί μέχρι και ογδόντα χρόνια η εφαρμογή τους. Έχουν χάσει πλέον τον στόχο τον οποίο είχαν σχεδιαστεί να εξυπηρετήσουν. Γι' αυτόν τον λόγο, αφού φτάσαμε ως εδώ, εκτιμώ ότι πρέπει γρήγορα - αυτό κάνουμε - να προχωρήσουμε στην υλοποίηση του έργου.</seg>
                    <seg xml:id="ParlaMint-GR_2021-01-25-S1-commons.seg835">Σε ό,τι αφορά τη δυτική Θεσσαλονίκη και την ανατολική είναι και άλλα έργα που εξελίσσονται. Είμαστε εδώ να συζητήσουμε με όλους, να προσθέσουμε και άλλες αναπτυξιακές δράσεις που να συμπληρώνει η μια την άλλη, για να μπορέσει όλη η Θεσσαλονίκη, όλη η βόρεια Ελλάδα να αναπτυχθεί και όχι να προσπαθεί κανείς να κλέψει την ανάπτυξη από τον άλλο. Έτσι δεν μπορούμε να πάμε μπροστά. Μόνο προσθέτοντας, συμπληρώνοντας και διασυνδέοντας τα οφέλη από την ανάπτυξη, όλη η Ελλάδα και όλοι οι πολίτες θα πάμε μπροστά.</seg>
                    <seg xml:id="ParlaMint-GR_2021-01-25-S1-commons.seg836">Με αυτές τις παρατηρήσεις θεωρώ και είναι κρίσιμο αυτό που είναι ευθύνη μας, να προχωρήσουν όλα αυτά τα οποία εξελίσσονται και σε συνεννόηση και συνεργασία για όποια βελτίωση. Διότι είναι σε φάση ολοκλήρωσης. Μέχρι να καταλήξουμε στον σχεδιασμό, είμαστε εδώ να τις συζητήσουμε με όλους τους φορείς και να καταλήξουμε τελικά στο καλύτερο δυνατό αποτέλεσμα, φτιάχνοντας όμως και όχι καθυστερώντας, συμπληρώνοντας ό,τι άλλο υπάρχει και όχι κάθε φορά που φτάνουμε στην πηγή να πιούμε νερό να γυρνάμε πίσω.</seg>
                    <seg xml:id="ParlaMint-GR_2021-01-25-S1-commons.seg837">Θέλω να σας πω - γνωρίζω πολλές περιπτώσεις σε όλη την Ελλάδα - ότι έχουν χαθεί πολλές ευκαιρίες ακριβώς γι' αυτόν τον λόγο. Ας καθίσουμε και θα το κάνουμε και είμαι και εγώ εδώ, με όλους τους ενδιαφερόμενους, σεβόμενος την αγωνία τους, σεβόμενος τις ιδιαιτερότητες. Υπάρχουν πράγματα που μπορούν να μας ενώσουν και να συμπληρώσουν την ανάπτυξη, που αφορά όλη τη Θεσσαλονίκη, όλη τη βόρεια Ελλάδα. Αυτά να βρούμε τρόπους να χρηματοδοτήσουμε, να σχεδιάσουμε, αλλά και να εκτελέσουμε, τα έργα τα οποία χρειάζονται.</seg>
                    <seg xml:id="ParlaMint-GR_2021-01-25-S1-commons.seg838">Με αυτές τις παρατηρήσεις θεωρώ ότι είναι κρίσιμο το στοίχημα το 2026, εκατό χρόνια μετά από τη λειτουργία της ΔΕΘ, να είμαστε σε θέση να δούμε στην πράξη αυτό για το οποίο μιλάμε, επιτέλους. Μιλάμε για βιοκλιματικά κτήρια, μιλάμε για μεγάλο πάρκο που θα δημιουργηθεί, μιλάμε για μια ολοκληρωμένη αστική ανάπλαση που σέβεται το περιβάλλον και μαζί και με άλλες δραστηριότητες που αναπτύσσονται - επειδή αναφερθήκατε στα μικροσωματίδια και το θέμα της ποιότητας της ατμόσφαιρας - όλα αυτά σε συνδυασμό με τις εξελίξεις που γίνονται και σε κυκλοφοριακά θέματα και μέσα από τα σχέδια βιώσιμης αστικής κινητικότητας και μέσα από τις αναπλάσεις, που θα αναπτυχθούν στον ευρύτερο χώρο και σε ολόκληρη την περιοχή, θα αλλάξουν σιγά σιγά το περιβαλλοντικό αποτύπωμα.</seg>
                    <seg xml:id="ParlaMint-GR_2021-01-25-S1-commons.seg839">Η ανάπτυξη πρέπει να αφορά και θα αφορά όλους, όλες τις περιοχές της Θεσσαλονίκης. Είμαι υπέρμαχος αυτού. Ξαναλέω ότι το μόνο που κρίνεται είναι ο χρόνος, να προχωρήσουμε γρήγορα για να δούμε στην πράξη όλα αυτά που ζητάει η Θεσσαλονίκη και όλες οι πλευρές της.</seg>
                    <seg xml:id="ParlaMint-GR_2021-01-25-S1-commons.seg840">Ευχαριστώ πολύ, κύριε Πρόεδρε.</seg>
                </u>
                <u xml:id="ParlaMint-GR_2021-01-25-S1-commons.u152" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg841">Κι εγώ ευχαριστώ, κύριε Υπουργέ.</seg>
                    <seg xml:id="ParlaMint-GR_2021-01-25-S1-commons.seg842">Κύριοι συνάδελφοι, ολοκληρώθηκε η συζήτηση των επικαίρων ερωτήσεων.</seg>
                    <seg xml:id="ParlaMint-GR_2021-01-25-S1-commons.seg843">Δέχεστε στο σημείο αυτό να λύσουμε τη συνεδρίαση;</seg>
                </u>
                <vocal type="shouting">
                    <desc>Μάλιστα, μάλιστα.</desc>
                </vocal>
                <u xml:id="ParlaMint-GR_2021-01-25-S1-commons.u153" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-25-S1-commons.seg844">Με τη συναίνεση του Σώματος και ώρα 17.50΄ λύεται η συνεδρίαση για αύριο, ημέρα Τρίτη 26 Ιανουαρίου 2021 και ώρα 10.00΄, με αντικείμενο εργασιών του Σώματος: νομοθετική εργασία, σύμφωνα με την ημερήσια διάταξη που έχει διανεμηθεί.</seg>
                </u>
            </div>
        </body>
    </text>
</TEI>
