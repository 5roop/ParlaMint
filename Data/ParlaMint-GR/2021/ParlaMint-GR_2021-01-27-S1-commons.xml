<?xml version="1.0" encoding="UTF-8" standalone="yes"?>
<TEI xmlns="http://www.tei-c.org/ns/1.0" xml:id="ParlaMint-GR_2021-01-27-S1-commons" xml:lang="el" ana="#parla.sitting #covid">
    <teiHeader>
        <fileDesc>
            <titleStmt>
                <title type="main" xml:lang="el">Ελληνικό κοινοβουλευτικό σώμα κειμένου ParlaMint-GR, συνεδρίαση Ο [ParlaMint]</title>
                <title type="main" xml:lang="en">Greek parliamentary corpus ParlaMint-GR, session 70 [ParlaMint]</title>
                <title type="sub" xml:lang="el">Πρακτικά της ολομέλειας του ελληνικού κοινοβουλίου, κοινοβουλευτική περίοδος ΙΗ, σύνοδος Β', συνεδρίαση Ο, 2021-01-27</title>
                <title type="sub" xml:lang="en">Minutes of the assembly of the greek parliament, Term 18, session 2, sitting 70, 2021-01-27</title>
                <meeting n="ΙΗ" corresp="#PoGR" ana="#parla.unicameral #parla.term #PoGR.ΙΗ"/>
                <respStmt>
                    <persName>Δημήτρης Γκούμας</persName>
                    <persName>Βασίλης Παπαβασιλείου</persName>
                    <persName>Προκόπης Προκοπίδης</persName>
                    <resp xml:lang="el">TEI κωδικοποίηση</resp>
                    <resp xml:lang="en">TEI corpus encoding</resp>
                </respStmt>
                <respStmt>
                    <persName>Μαρία Γαβριηλίδου</persName>
                    <persName>Στέλιος Πιπερίδης</persName>
                    <resp xml:lang="el">Επιστημονικός υπεύθυνος</resp>
                    <resp xml:lang="en">Scientific supervisor</resp>
                </respStmt>
                <funder>
                    <orgName xml:lang="el">Γλωσσική ερευνητική υποδομή CLARIN</orgName>
                    <orgName xml:lang="en">The CLARIN research infrastructure</orgName>
                </funder>
            </titleStmt>
            <editionStmt>
                <edition>2.1</edition>
            </editionStmt>
            <extent>
                <measure xml:lang="el" unit="speeches" quantity="413">413 ομιλίες</measure>
                <measure xml:lang="en" unit="speeches" quantity="413">413 speeches</measure>
                <measure xml:lang="el" unit="words" quantity="100566">100566 λέξεις</measure>
                <measure xml:lang="en" unit="words" quantity="100566">100566 words</measure>
            </extent>
            <publicationStmt>
                <publisher>
                    <orgName xml:lang="el">Γλωσσική ερευνητική υποδομή CLARIN</orgName>
                    <orgName xml:lang="en">The CLARIN research infrastructure</orgName>
                    <ref target="https://www.clarin.eu/">www.clarin.eu</ref>
                </publisher>
                <idno subtype="handle" type="URI">http://hdl.handle.net/11356/1432</idno>
                <availability status="free">
                    <licence>http://creativecommons.org/licenses/by/4.0/</licence>
                    <p>
                        This work is licensed under the 
                        <ref target="http://creativecommons.org/licenses/by/4.0/">Creative Commons Attribution 4.0 International License</ref>
                        .
                    </p>
                    <p>
                        Το παρόν έργο διέπεται από την άδεια 
                        <ref target="http://creativecommons.org/licenses/by/4.0/">Creative Commons Attribution 4.0 International License</ref>
                        .
                    </p>
                </availability>
                <date when="2022-03-28">2022-03-28</date>
            </publicationStmt>
            <sourceDesc>
                <bibl>
                    <title type="main" xml:lang="en">Minutes of the assembly of the greek parliament, 2021-01-27</title>
                    <title type="main" xml:lang="el">Πρακτικά της ολομέλειας του ελληνικού κοινοβουλίου, 2021-01-27</title>
                    <idno type="URI">https://www.hellenicparliament.gr/Praktika/Synedriaseis-Olomeleias</idno>
                    <date when="2021-01-27"/>
                </bibl>
            </sourceDesc>
        </fileDesc>
        <encodingDesc>
            <projectDesc>
                <p xml:lang="en">
                    <ref target="https://www.clarin.eu/content/parlamint">ParlaMint</ref>
                </p>
                <p xml:lang="el">
                    <ref target="https://www.clarin.eu/content/parlamint">ParlaMint</ref>
                </p>
            </projectDesc>
            <tagsDecl>
                <namespace name="http://www.tei-c.org/ns/1.0">
                    <tagUsage gi="text" occurs="1"/>
                    <tagUsage gi="body" occurs="1"/>
                    <tagUsage gi="div" occurs="1"/>
                    <tagUsage gi="u" occurs="413"/>
                    <tagUsage gi="seg" occurs="2221"/>
                    <tagUsage gi="desc" occurs="4"/>
                    <tagUsage gi="vocal" occurs="4"/>
                </namespace>
            </tagsDecl>
        </encodingDesc>
        <profileDesc>
            <settingDesc>
                <setting>
                    <name type="city">ΑΘΗΝΑ</name>
                    <name type="country" key="GR">ΕΛΛΑΔΑ</name>
                    <date when="2021-01-27" ana="#parla.sitting">2021-01-27</date>
                </setting>
            </settingDesc>
        </profileDesc>
    </teiHeader>
    <text ana="#covid">
        <body>
            <div type="debateSection">
                <u xml:id="ParlaMint-GR_2021-01-27-S1-commons.u1" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg1">Κυρίες και κύριοι συνάδελφοι,</seg>
                    <seg xml:id="ParlaMint-GR_2021-01-27-S1-commons.seg2">αρχίζει η συνεδρίαση.</seg>
                    <seg xml:id="ParlaMint-GR_2021-01-27-S1-commons.seg3">Παρακαλείται η κυρία Γραμματέας να ανακοινώσει τις αναφορές προς το Σώμα.</seg>
                </u>
                <u xml:id="ParlaMint-GR_2021-01-27-S1-commons.u2" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg4">Αγαπητοί συνάδελφοι, σήμερα είναι Ημέρα Μνήμης Ελλήνων Εβραίων του Ολοκαυτώματος. Κάθε χρόνο τέτοια μέρα από αυτή τη θέση τιμούμε τη μνήμη των χιλιάδων Ελλήνων Εβραίων που έχασαν τη ζωή τους στα ναζιστικά στρατόπεδα συγκέντρωσης και συνάμα θυμόμαστε με υπερηφάνεια την αυταπάρνηση των Ελλήνων Χριστιανών που με κίνδυνο της ζωής τους έσωσαν πολλούς Εβραίους αδελφούς τους από βέβαιο θάνατο.</seg>
                    <seg xml:id="ParlaMint-GR_2021-01-27-S1-commons.seg5">Μια από τις πιο οδυνηρές σελίδες της παγκόσμιας ιστορίας έμελλε την ίδια στιγμή να γράψει έναν ύμνο αλληλεγγύης και αδελφοσύνης μεταξύ Χριστιανών και Εβραίων. Σε κάθε γωνιά της Ελλάδος από τη Μακεδονία, τη Θράκη, την Ήπειρο και τη Θεσσαλία μέχρι την Κρήτη, τα Επτάνησα και τα Δωδεκάνησα οι Εβραίοι με τους Χριστιανούς συγκρότησαν από κοινού ένα ζωντανό κοινωνικό, πολιτιστικό και οικονομικό ιστό. Οι στενοί δεσμοί τους δοκιμάστηκαν και σφραγίστηκαν μέσα στον χρόνο και μάλιστα μέσα από κοινούς αγώνες σε ιστορικά κρίσιμες εποχές, όπως κατά τη μικρασιατική εκστρατεία και αργότερα κατά τον ελληνοϊταλικό πόλεμο.</seg>
                    <seg xml:id="ParlaMint-GR_2021-01-27-S1-commons.seg6">Οι Έλληνες Εβραίοι στάθηκαν δίπλα στους Χριστιανούς αδερφούς τους με ηρωισμό και αυτοθυσία. Η τραγική ειρωνεία είναι ότι τα επόμενα χρόνια έγιναν εκείνοι που θα αναζητούσαν τη βοήθεια των αδελφών τους στις δικές τους στιγμές μαρτυρίου, σε μια ιστορία ασύλληπτης φρίκης, με μαζικά πογκρόμ, με εκτοπισμούς, με καταστροφές και αρπάγες περιουσιών, με σύληση νεκροταφείων και βανδαλισμούς ιστορικών μνημείων, με εκβιασμούς, εξευτελισμούς και τρομοκρατία και τελικά με την κορύφωση της θηριωδίας στα στρατόπεδα συγκέντρωσης της Πολωνίας.</seg>
                    <seg xml:id="ParlaMint-GR_2021-01-27-S1-commons.seg7">Έτσι η πατρίδα θρήνησε την απώλεια σχεδόν του 90% του εβραϊκού πληθυσμού της, την απώλεια ενός σημαντικού κομματιού της ιστορίας της. Στους ατελείωτους καταλόγους των θυμάτων συμπεριλαμβάνονται και τριάντα Έλληνες Βουλευτές, των οποίων τα ονόματα έχουν λάβει τιμητική θέση στο Περιστύλιο της Βουλής. Προσωπικότητες όπως ο Δανιήλ Αλαλούφ, ο Λεών Γκατένιο, ο Αλβέρτος Τσένιο, ο Ζακ Βεντούρα, ο Μισέλ Καζές, ο Δαυίδ Σουλάμ, ο Μιντές Μπεσαντζί, ο Ισαάκ Σιακή και τόσοι άλλοι.</seg>
                    <seg xml:id="ParlaMint-GR_2021-01-27-S1-commons.seg8">Τιμώντας, λοιπόν, για άλλη μια χρονιά τη μνήμη τους, αλλά και τη μνήμη όλων των Εβραίων ηρώων και μαρτύρων, θα ήθελα να δώσουμε μια υπόσχεση, ότι θα εξακολουθήσουμε με πείσμα και με πίστη να δουλεύουμε για μια περήφανη πατρίδα, φτιαγμένη από ανθρωπιά και αλληλεγγύη, γιατί τέτοιες αξίες δεν γνωρίζουν σύνορα παρά μόνο ρίζες βαθιές στις καρδιές του ελληνικού λαού.</seg>
                    <seg xml:id="ParlaMint-GR_2021-01-27-S1-commons.seg9">Θα ήθελα να σας παρακαλέσω να κρατήσουμε ενός λεπτού σιγή.</seg>
                    <seg xml:id="ParlaMint-GR_2021-01-27-S1-commons.seg10">Ευχαριστώ πολύ. Αιωνία η μνήμη!</seg>
                </u>
                <u xml:id="ParlaMint-GR_2021-01-27-S1-commons.u3" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg11">Κυρίες και κύριοι συνάδελφοι, εισερχόμαστε στη συζήτηση των ΕΠΙΚΑΙΡΩΝ ΕΡΩΤΗΣΕΩΝ</seg>
                    <seg xml:id="ParlaMint-GR_2021-01-27-S1-commons.seg12">Προτού ξεκινήσουμε τη συζήτηση, επιτρέψτε μου μερικές ανακοινώσεις.</seg>
                    <seg xml:id="ParlaMint-GR_2021-01-27-S1-commons.seg13">Ανακοινώνω στο Σώμα ότι η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Υγείας «Κύρωση: α) της από 11.12.2020 Σύμβασης Δωρεάς μεταξύ του Ελληνικού Δημοσίου, του Κοινωφελούς Ιδρύματος με την επωνυμία «Κοινωφελές Ίδρυμα Ιωάννη Σ. Λάτση (John S. Latsis Public Benefit Foundation)» και του N.Π.Δ.Δ. με την επωνυμία «Γενικό Νοσοκομείο Αθηνών ''Γ. ΓΕΝΝΗΜΑΤΑΣ''» και β) της από 9.12.2020 Σύμβασης Δωρεάς μεταξύ του Ελληνικού Δημοσίου, της 4ης Υ.Πε. Μακεδονίας και Θράκης, του Αντικαρκινικού Νοσοκομείου Θεσσαλονίκης «Θεαγένειο», της κ. Άννας Μαρίας Λουίζας Ιωάννη Λάτση και της Ελληνικής Αντικαρκινικής Εταιρείας και λοιπές διατάξεις του Υπουργείου Υγείας».</seg>
                    <seg xml:id="ParlaMint-GR_2021-01-27-S1-commons.seg14">Κυρίες και κύριοι συνάδελφοι, έχω επίσης την τιμή να ανακοινώσω στο Σώμα ότι με έγγραφό του ο Γενικός Γραμματέας Νομικών και Κοινοβουλευτικών Θεμάτων ενημερώνει το Σώμα ότι θα συζητηθούν τέσσερις ερωτήσεις. Δεν θα συζητηθεί, λόγω κωλύματος της Βουλευτού, η τρίτη με αριθμό 328/19-1-2021 επίκαιρη ερώτηση πρώτου κύκλου της Βουλευτού Α΄ Αθηνών του ΜέΡΑ25 κ. Αγγελικής Αδαμοπούλου προς τον Υφυπουργό στον Πρωθυπουργό κ. Θεόδωρο Λιβάνιο, με θέμα: «Σοβαρές καταγγελίες της Ένωσης Τεχνικών Ελληνικής Ραδιοφωνίας».</seg>
                    <seg xml:id="ParlaMint-GR_2021-01-27-S1-commons.seg15">Θα συζητηθεί τώρα η πρώτη με αριθμό 333/22-1-2021 επίκαιρη ερώτηση πρώτου κύκλου του Βουλευτή Β1΄ Βόρειου Τομέα Αθηνών του ΣΥΡΙΖΑ - Προοδευτική Συμμαχία κ. Κωνσταντίνου Ζαχαριάδη προς τον Υπουργό Εσωτερικών, με θέμα: «Σωρεία προσλήψεων με επίκληση την πανδημία και με διαδικασίες εκτός ΑΣΕΠ στην Περιφέρεια Αττικής».</seg>
                    <seg xml:id="ParlaMint-GR_2021-01-27-S1-commons.seg16">Στην επίκαιρη ερώτηση θα απαντήσει ο παρευρισκόμενος Υπουργός Εσωτερικών κ. Μαυρουδής Βορίδης.</seg>
                    <seg xml:id="ParlaMint-GR_2021-01-27-S1-commons.seg17">Κύριε Ζαχαριάδη, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u4" ana="#regular" who="#ΖΑΧΑΡΙΑΔΗΣ_ΕΜΜΑΝΟΥΗΛ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg18">Κύριε Πρόεδρε, σας ευχαριστώ.</seg>
                    <seg xml:id="ParlaMint-GR_2021-01-27-S1-commons.seg19">Αν μου επιτρέπετε και εμένα, θα κάνω μια πολύ σύντομη αναφορά στη σημερινή Ημέρα Μνήμης των Ελλήνων Εβραίων μαρτύρων και ηρώων του Ολοκαυτώματος. Πρέπει να αναλογιζόμαστε τέτοιες μέρες και τέτοιες ώρες τι σημαίνει μνήμη και για εμάς μνήμη είναι μια διαρκής καθημερινή μάχη απέναντι στη μισαλλοδοξία, τον σκοταδισμό, τον ρατσισμό. Και για να μπορεί αυτή η μνήμη να μην είναι μόνο αναφορά, μπορεί και πρέπει να είναι και συγκεκριμένες πολιτικές, πολιτικές συνοχής και αλληλεγγύης, ώστε στη χώρα μας και στην Ευρώπη και τον κόσμο να μην έχουμε ποτέ πια ναζισμό, ποτέ πια φασισμό, ποτέ πια πόλεμο. Είναι ένας διαρκής και καθημερινός αγώνας της μνήμης και της αλήθειας ενάντια στη λήθη.</seg>
                    <seg xml:id="ParlaMint-GR_2021-01-27-S1-commons.seg20">Δεύτερον, θέλω να ευχαριστήσω τον Υπουργό των Εσωτερικών που αποδέχεται τον κοινοβουλευτικό διάλογο και είναι σήμερα παρών - δεν συμβαίνει αυτό με όλα τα Υπουργεία - , για να μπορέσουμε να συζητήσουμε μια σειρά θεμάτων.</seg>
                    <seg xml:id="ParlaMint-GR_2021-01-27-S1-commons.seg21">Κύριε Υπουργέ, είχαμε συναντηθεί σ' αυτή εδώ την Αίθουσα πριν από περίπου δέκα μέρες, όταν η Βουλή των Ελλήνων νομοθετούσε το νομοσχέδιο για το ΑΣΕΠ. Και εσείς στην πρώτη σας ομιλία σαν Υπουργός των Εσωτερικών κάνατε πολλές και συγκεκριμένες αναφορές στην ανάγκη να υπάρξει αξιοκρατία, να υπάρξει πλαίσιο, να υπάρξει ρύθμιση, να υπάρξει προγραμματισμός, να γυρίσει η χώρα σελίδα σε σχέση με όλο αυτό το απίστευτο μπάχαλο και το απίστευτο αλαλούμ των εκτός ΑΣΕΠ προσλήψεων.</seg>
                    <seg xml:id="ParlaMint-GR_2021-01-27-S1-commons.seg22">Σας είχα πει, λοιπόν, τότε ότι ένας από τους λόγους που δεν ψηφίζουμε αυτόν τον νόμο - πέρα από τις επιμέρους διαφωνίες μας στα ποσοστά με τα μεταπτυχιακά, με τα διπλώματα, με το ένα, με το άλλο που κάναμε συγκεκριμένες προτάσεις, κάποια τα αποδεχτήκατε, κάποια τα απορρίψατε - είναι διότι θα είστε οι πρώτοι που πριν καν στεγνώσει το μελάνι της εκτύπωσης από το ΦΕΚ θα το παραβιάσετε.</seg>
                    <seg xml:id="ParlaMint-GR_2021-01-27-S1-commons.seg23">Και έτσι κάνατε. Πριν καν κλείσει η εβδομάδα, η Περιφέρεια Αττικής εξέδωσε μια ανακοίνωση πρόσληψης τετρακοσίων έξι ατόμων εκτός ΑΣΕΠ. Μα, θα μου πείτε: «Έχουμε COVID. Τι να κάνουμε, πώς να προχωρήσουμε;» Οι θέσεις οι οποίες θα μπορούσαν να σχετιστούν με τον COVID είναι εξήντα πέντε, όλες οι υπόλοιπες δεν έχουν καμμία σχέση με τον COVID.</seg>
                    <seg xml:id="ParlaMint-GR_2021-01-27-S1-commons.seg24">Άρα, λοιπόν, πάμε σε μια διαδικασία στην Περιφέρεια Αττικής χωρίς μετρήσιμα κριτήρια από επιτροπή που θα διορίσει ο ίδιος ο Περιφερειάρχης, με μια ανάρτηση η οποία έγινε στο διαδίκτυο σε μια σελίδα η οποία είναι κρυμμένη από τις 17 Ιανουαρίου και για μιάμιση ημέρα μέχρι τις 19 Ιανουαρίου στις δώδεκα το μεσημέρι, σε μια διαδικασία που είναι άνευ προηγουμένου και έξω από αυτά τα οποία λέγατε.</seg>
                    <seg xml:id="ParlaMint-GR_2021-01-27-S1-commons.seg25">Και σας ρωτάω, κύριε Βορίδη: Τι λέει το Υπουργείο Εσωτερικών; Πώς θα παρέμβει το Υπουργείο Εσωτερικών; Μπορούν να προχωράνε τέτοιες διαδικασίες και ο κόσμος να βλέπει ότι από τη μια ψηφίζουμε ΑΣΕΠ και την επόμενη μέρα γίνονται προσλήψεις εκτός ΑΣΕΠ;</seg>
                    <seg xml:id="ParlaMint-GR_2021-01-27-S1-commons.seg26">Και να σας ρωτήσω και κάτι ακόμα, αν έχω πολύ λίγο χρόνο. Αυτός είναι ο λόγος για τον οποίο κάνατε τις αλλαγές από τα Δημοτικά και Περιφερειακά Συμβούλια στην Οικονομική Επιτροπή και τώρα θέλετε να αλλάξετε και τον εκλογικό νόμο;</seg>
                    <seg xml:id="ParlaMint-GR_2021-01-27-S1-commons.seg27">Δεν θέλετε κάποιοι λίγοι δήμαρχοι ή περιφερειάρχες να ελέγχονται είτε από το Δημοτικό Συμβούλιο είτε από τη λαϊκή κοινωνική λογοδοσία και θέλετε να κάνετε ένα πάρτι προσλήψεων, παρά τα όσα διακηρυκτικά λέτε;</seg>
                    <seg xml:id="ParlaMint-GR_2021-01-27-S1-commons.seg28">Διότι, κύριε Βορίδη, προσπαθώ να διαβάσω τη συνέντευξη που δώσατε προχθές σε γνωστή εφημερίδα και να διαβάσω πίσω από τις γραμμές. Γιατί αλλάζετε τον εκλογικό νόμο και κόβετε τη δεύτερη Κυριακή στο 40% ή στο 43%; Φοβάστε τη συσπείρωση των προοδευτικών δυνάμεων στον δεύτερο γύρο; Ξέρετε ότι η συντηρητική παράταξη στην Ελλάδα ως ρεύμα είναι πάντα συμπαγές, αλλά και πάντα μειοψηφικό;</seg>
                    <seg xml:id="ParlaMint-GR_2021-01-27-S1-commons.seg29">Δεν πιστεύετε στην ανεξαρτησία του θεσμού της τοπικής αυτοδιοίκησης και προσπαθείτε να την προσαρμόσετε ως μικρογραφία της κεντρικής αντιπαράθεσης; Δεν πιστεύετε στον ευρωπαϊκό τρόπο με τον οποίο λειτουργεί η τοπική αυτοδιοίκηση; Δεν θέλετε να υπάρχει έλεγχος; Θέλετε να κάνετε προσλήψεις εκτός ΑΣΕΠ; Εξηγήστε μας.</seg>
                </u>
                <u xml:id="ParlaMint-GR_2021-01-27-S1-commons.u5" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg30">Κύριε Ζαχαριάδη, βλέπετε το ρολόι, έτσι δεν είναι;</seg>
                </u>
                <u xml:id="ParlaMint-GR_2021-01-27-S1-commons.u6" ana="#regular" who="#ΖΑΧΑΡΙΑΔΗΣ_ΕΜΜΑΝΟΥΗΛ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg31">Παρασύρθηκα και σας ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u7" ana="#regular" who="#ΒΟΡΙΔΗΣ_ΧΡΗΣΤΟΥ_ΜΑΥΡΟΥΔΗΣ_ΜΑΚΗΣ">
                    <seg xml:id="ParlaMint-GR_2021-01-27-S1-commons.seg32">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg33">Θα αρχίσω με ορισμένα βασικά. Το «είστε» και το «κάνετε» πρέπει να αρχίσει να διαφοροποιείται στο μυαλό σας. Εγώ δεν είμαι η Περιφέρεια Αττικής. Εγώ είμαι η ελληνική Κυβέρνηση, ο Υπουργός Εσωτερικών. Πρέπει, λοιπόν, σε αυτή τη συζήτηση να ξεκαθαρίσουμε επιμέρους τις ευθύνες.</seg>
                    <seg xml:id="ParlaMint-GR_2021-01-27-S1-commons.seg34">Ερώτηση πρώτη και βασική: Στις προσλήψεις που αναφέρετε έχει υπάρξει κάτι παράνομο από την πλευρά της Περιφέρειας Αττικής; Απάντηση: Η Περιφέρεια Αττικής αξιοποίησε τη δυνατότητα που έχει δώσει το άρθρο 74 του ν.4745/2020, το οποίο λέει ότι επιτρέπεται με τη διαδικασία που προβλέπεται εκεί να γίνονται προσλήψεις στους ΟΤΑ Α΄ και Β΄ βαθμού στις περιπτώσεις άμεσης ανάγκης λήψης προληπτικών ή κατασταλτικών μέτρων για λόγους σοβαρής απειλής της δημόσιας υγείας.</seg>
                    <seg xml:id="ParlaMint-GR_2021-01-27-S1-commons.seg35">Είναι αυτό μία παρέκκλιση από τη διαδικασία προσλήψεων του ΑΣΕΠ, κύριε Ζαχαριάδη; Είναι. Είναι μία παρέκκλιση την οποία ψήφισε το ελληνικό Κοινοβούλιο; Μάλιστα. Έχει λογική ότι ψήφισε το ελληνικό Κοινοβούλιο αυτή την παρέκκλιση; Ναι, διότι οφείλετε να παραδεχθείτε ότι βρισκόμαστε σε έκτακτες συνθήκες. Όταν πρέπει να αντιμετωπίσουμε τον κορωνοϊό και υπάρχουν ανά εβδομάδα μέτρα πρόσθετου ελέγχου και εποπτείας, η τήρηση ελέγχου πολλών εκ των οποίων μεταφέρεται στις αυτοδιοικήσεις, προφανώς και δεν μπορούν να αντεπεξέλθουν αυτές οι αυτοδιοικήσεις με τον ίδιο αριθμό προσωπικού.</seg>
                    <seg xml:id="ParlaMint-GR_2021-01-27-S1-commons.seg36">Άρα, λοιπόν, θέλω να σας ρωτήσω το εξής: Η θέση σας είναι ότι εν μέσω COVID οι προσλήψεις αυτές πρέπει να γίνονται με την τακτική διαδικασία του ΑΣΕΠ; Η τακτική διαδικασία του ΑΣΕΠ, ενημερώνω τη Βουλή, κράτησε την τελευταία φορά τέσσερα χρόνια. Κι αν δεν είναι τέσσερα χρόνια, είναι δύο. Θα προσλάβουμε προσωπικό για τις ανάγκες του COVID χρησιμοποιώντας αυτή τη διαδικασία, δηλαδή όταν θα έχει τελειώσει ο COVID; Και μιλώ ξανά για τις νομοθετικές δυνατότητες. Όμως, υποθέτω ότι στη Βουλή συζητήσαμε γι' αυτό.</seg>
                    <seg xml:id="ParlaMint-GR_2021-01-27-S1-commons.seg37">Τώρα, με ρωτάτε για το αν αυτές οι συγκεκριμένες προσλήψεις που έκανε η Περιφέρεια Αττικής, αξιοποιώντας αυτή τη νομοθετική δυνατότητα, συνδέονται με τον COVID. Η απάντηση εδώ είναι διπλή. Εάν με ρωτάτε αν εγώ έχω αρμοδιότητα ελέγχου, σας λέω ότι δεν έχω αρμοδιότητα προληπτικού ελέγχου. Εάν με ρωτάτε αν έχει αρμοδιότητα ελέγχου άλλος φορέας, σας απαντώ ναι, έχει το ΑΣΕΠ, το οποίο μπορεί - με βάση τις κλασικές διατάξεις του ν.2190/94- να ελέγξει τις προσλήψεις και την αναγκαιότητά τους με αυτή τη διαδικασία.</seg>
                    <seg xml:id="ParlaMint-GR_2021-01-27-S1-commons.seg38">Και σας λέω και ένα τρίτο. Αυτό μπορεί, επίσης, να το ελέγξει το Περιφερειακό Συμβούλιο. Έχετε παράταξη στο Περιφερειακό Συμβούλιο, υποθέτω ότι μπορεί να ρωτήσει και να λάβει απαντήσεις για τον αριθμό, τα πρόσωπα και την αναγκαιότητα.</seg>
                    <seg xml:id="ParlaMint-GR_2021-01-27-S1-commons.seg39">Άρα, λοιπόν, δεν ξέρω τι περισσότερο πρέπει να πούμε εδώ για έναν νόμο που έχει ψηφιστεί από τη Βουλή και άρα, όταν ήταν να συζητηθεί, συζητήθηκε και, δεύτερον, για μία ενέργεια η οποία αφορά την αυτοδιοίκηση, η οποία, επειδή είναι αυτοδιοίκηση, αποφασίζει σύμφωνα με τις δικές της ανάγκες και ελέγχεται με τη δική της διαδικασία.</seg>
                </u>
                <u xml:id="ParlaMint-GR_2021-01-27-S1-commons.u8" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg40">Ορίστε, κύριε Ζαχαριάδη, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u9" ana="#regular" who="#ΖΑΧΑΡΙΑΔΗΣ_ΕΜΜΑΝΟΥΗΛ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg41">Κατ' αρχάς, κύριε Υπουργέ, χαίρομαι διότι παίρνετε τις αποστάσεις σας - και καλά κάνετε - από αυτό το οποίο κάνει ο κ. Πατούλης στην Περιφέρεια Αττικής, είτε δηλώνοντας ότι άλλο η Περιφέρεια και άλλο ο θεσμός του Υπουργείου Εσωτερικών - αυτό είναι απολύτως προφανές - είτε διαβάζοντας πίσω από τις λέξεις και πίσω από τις γραμμές, αναφορικά με τη συγκεκριμένη πρακτική.</seg>
                    <seg xml:id="ParlaMint-GR_2021-01-27-S1-commons.seg42">Σχετικά με το αν υπάρχει κάτι παράνομο, προφανώς δεν υπάρχει κάτι παράνομο. Όμως, νομίζω ότι εδώ και πολλά χρόνια σε αυτή τη χώρα έχουμε συμφωνήσει, όλο το πολιτικό σύστημα, πως ό,τι είναι νόμιμο δεν είναι και ηθικό.</seg>
                    <seg xml:id="ParlaMint-GR_2021-01-27-S1-commons.seg43">Εγώ, λοιπόν, δεν σας καταγγέλλω για παρανομία. Εγώ σας καταγγέλλω γιατί αυτό που κάνετε είναι ανήθικο και προσβλητικό απέναντι στον ελληνικό λαό, τη μία μέρα το ίδιο κόμμα να νομοθετεί σ' αυτή εδώ την Αίθουσα δήθεν την αξιοκρατία, τα τεστ και τη διαφάνεια και λίγα χιλιόμετρα μακριά το ίδιο κόμμα, άλλο πρόσωπο βεβαίως, να προαναγγέλλει τετρακόσιες έξι προσλήψεις. Είναι παρέκκλιση; Εσείς το είπατε και προς τιμήν σας. Βεβαίως είναι παρέκκλιση. Έχει λογική; Όχι, βέβαια. Δεν έχει λογική. Θα μπορούσαν να έχουν λογική οι εξήντα πέντε από τις τετρακόσιες έξι θέσεις, που σχετίζονται με τον COVID. Η γραμματειακή υποστήριξη, για παράδειγμα, είναι στελέχωση η οποία είναι άμεσης ανάγκης; Έχετε διαβάσει μία προς μία τις τετρακόσιες έξι θέσεις οι οποίες προκηρύχθηκαν; Μόνο οι εξήντα πέντε έχουν σχέση με τον COVID.</seg>
                    <seg xml:id="ParlaMint-GR_2021-01-27-S1-commons.seg44">Και να σας πω και κάτι άλλο; Εγώ δεν σας λέω να πάμε σε διαγωνισμό και, ενώ έχουμε COVID, να βγουν τα αποτελέσματα μετά από δύο χρόνια. Προτείνετε στον κ. Πατούλη να ζητήσει από το ΑΣΕΠ να του βγάλει πίνακες, να του βγάλει μόρια, να του βγάλει προσοντολόγιο, να πάμε σε κατεπείγουσες διαδικασίες με κριτήρια, με αξιοκρατία. Εσείς δεν είστε το κόμμα της αριστείας;</seg>
                    <seg xml:id="ParlaMint-GR_2021-01-27-S1-commons.seg45">Ποια είναι, λοιπόν, κύριε Βορίδη, η αριστεία που δείχνει ο κ. Πατούλης στην Περιφέρεια Αττικής; Μία προκήρυξη μιάμισης μέρας με μία επιτροπή ορισμένη από τον ίδιο, χωρίς δικαίωμα ενστάσεων. Αν αυτό εν έτει 2021 και με πρόσχημα την πανδημία δεν είναι ο ορισμός της «κομματοκρατίας», της «πελατοκρατίας», της φαυλότητας και της αναξιοκρατίας, τότε πραγματικά ποιος είναι, κύριε Υπουργέ;</seg>
                    <seg xml:id="ParlaMint-GR_2021-01-27-S1-commons.seg46">Και σας έθεσα και το συμπληρωματικό ερώτημα για τον εκλογικό νόμο, διότι καταλαβαίνετε ότι τέτοια πράγματα δεν θα μπορούσαν να ισχύουν σε μία χώρα όπου το πολιτικό σύστημα στην τοπική αυτοδιοίκηση θα επέβαλλε τη συναίνεση και τη συνεννόηση. Πόσο πήρε ο κ. Πατούλης στον πρώτο γύρο; Πήρε 30%. Αν ήταν υποχρεωμένος να συναινέσει, να συνεννοηθεί και να συνυπογράψει τέτοιου είδους προσλήψεις με άλλες παρατάξεις της αντιπολίτευσης, θα τολμούσε ποτέ κανείς να προχωρήσει σε μια τέτοια διαδικασία; Όχι!</seg>
                    <seg xml:id="ParlaMint-GR_2021-01-27-S1-commons.seg47">Κύριε Βορίδη, έστω και σήμερα, το 2021, δείτε πώς λειτουργεί η αυτοδιοίκηση στην Ευρώπη. Μη χρησιμοποιείτε τον Α΄ και Β΄ βαθμό της αυτοδιοίκησης ως κομματικό μοχλοβραχίονα για αδιαφανείς σχέσεις.</seg>
                    <seg xml:id="ParlaMint-GR_2021-01-27-S1-commons.seg48">Σας ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u10" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg49">Ορίστε, κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u11" ana="#regular" who="#ΒΟΡΙΔΗΣ_ΧΡΗΣΤΟΥ_ΜΑΥΡΟΥΔΗΣ_ΜΑΚΗΣ">
                    <seg xml:id="ParlaMint-GR_2021-01-27-S1-commons.seg50">Ας ξεκινήσω από το τελευταίο. Απλή αναλογική δεν έχουμε αυτή τη στιγμή;</seg>
                </u>
                <u xml:id="ParlaMint-GR_2021-01-27-S1-commons.u12" ana="#regular" who="#ΖΑΧΑΡΙΑΔΗΣ_ΕΜΜΑΝΟΥΗΛ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg51">Με ρωτάτε;</seg>
                </u>
                <u xml:id="ParlaMint-GR_2021-01-27-S1-commons.u13" ana="#regular" who="#ΒΟΡΙΔΗΣ_ΧΡΗΣΤΟΥ_ΜΑΥΡΟΥΔΗΣ_ΜΑΚΗΣ">
                    <seg xml:id="ParlaMint-GR_2021-01-27-S1-commons.seg52">Απλή αναλογική δεν έχουμε, κύριε Πρόεδρε;</seg>
                </u>
                <u xml:id="ParlaMint-GR_2021-01-27-S1-commons.u14" ana="#regular" who="#ΖΑΧΑΡΙΑΔΗΣ_ΕΜΜΑΝΟΥΗΛ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg53">Την ανατρέψατε.</seg>
                </u>
                <u xml:id="ParlaMint-GR_2021-01-27-S1-commons.u15" ana="#regular" who="#ΒΟΡΙΔΗΣ_ΧΡΗΣΤΟΥ_ΜΑΥΡΟΥΔΗΣ_ΜΑΚΗΣ">
                    <seg xml:id="ParlaMint-GR_2021-01-27-S1-commons.seg54">Αν θυμάμαι καλά, ο κ. Πατούλης στον πρώτο γύρο - κοιτούσα λίγο τα αποτελέσματα τώρα, κύριε Ζαχαριάδη - πήρε 38%. Δεν έχει πλειοψηφία στο Περιφερειακό Συμβούλιο.</seg>
                </u>
                <u xml:id="ParlaMint-GR_2021-01-27-S1-commons.u16" ana="#regular" who="#ΖΑΧΑΡΙΑΔΗΣ_ΕΜΜΑΝΟΥΗΛ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg55">Έχει στην Οικονομική Επιτροπή.</seg>
                </u>
                <u xml:id="ParlaMint-GR_2021-01-27-S1-commons.u17" ana="#regular" who="#ΒΟΡΙΔΗΣ_ΧΡΗΣΤΟΥ_ΜΑΥΡΟΥΔΗΣ_ΜΑΚΗΣ">
                    <seg xml:id="ParlaMint-GR_2021-01-27-S1-commons.seg56">Άρα τι τον απέτρεψε; Δεν τον απέτρεψε τίποτα.</seg>
                    <seg xml:id="ParlaMint-GR_2021-01-27-S1-commons.seg57">Όμως, πάμε τώρα στο μείζον, γιατί προφανώς αυτό το οποίο συζητάμε «παίζει» στην πραγματικότητα με τη σύγχυση των θεσμών και των ορίων και κάνετε κάτι που είναι εξαιρετικά κακό.</seg>
                    <seg xml:id="ParlaMint-GR_2021-01-27-S1-commons.seg58">Η αυτοδιοίκηση, κύριε Ζαχαριάδη, είναι αυτοδιοίκηση. Η αυτοδιοίκηση βεβαίως και δέχεται κριτική, όπως όλοι οι πολιτικοί θεσμοί, για τις επιλογές τις οποίες κάνει κάθε φορά.</seg>
                    <seg xml:id="ParlaMint-GR_2021-01-27-S1-commons.seg59">Το να μέμφεστε, όμως, τον Υπουργό Εσωτερικών για επιλογές τις οποίες έχει κάνει ένας αυτοδιοικητικός φορέας είναι βαθιά επικίνδυνο, διότι στην πραγματικότητα τι εννοείτε πίσω απ' αυτό; Ότι θα έπρεπε ο αυτοδιοικητικός φορέας να μην έχει δικαίωμα να αυτοδιοικηθεί και να πάρει αποφάσεις και να κριθεί για τις αποφάσεις του αυτές, αλλά στην πραγματικότητα να του το αφαιρέσουμε, για να το γυρίσουμε σε ένα κεντρικό συγκεντρωτικό κράτος.</seg>
                    <seg xml:id="ParlaMint-GR_2021-01-27-S1-commons.seg60">Την ξέρω τη φιλοσοφία της Αριστεράς - δεν με εκπλήσσει - ότι όλα πρέπει να γυρίσουν στο κράτος και ότι η αυτοδιοίκηση δεν πρέπει να έχει καμμία αρμοδιότητα. Τα ξέρω αυτά. Είναι μέσα στην κεντρική σας λογική. Όμως, δεν είναι η δική μας. Εμείς θα συνεχίσουμε να εμπιστευόμαστε την αυτοδιοίκηση.</seg>
                    <seg xml:id="ParlaMint-GR_2021-01-27-S1-commons.seg61">Σας παρακινώ, αντί να απασχολείτε το ελληνικό Κοινοβούλιο με τις επιλογές που έχει κάνει ένας αυτοδιοικητικός οργανισμός, να πείτε στην παράταξή σας - εξελέγη η κ. Δούρου, δεν εξελέγη, εξελέγη - , να πείτε στην κ. Δούρου να πάει να ασκήσει έλεγχο, αν κάτι δεν της αρέσει στην πολιτική προσλήψεων που έχει ο κ. Πατούλης.</seg>
                    <seg xml:id="ParlaMint-GR_2021-01-27-S1-commons.seg62">Το να έρχεστε στο Κοινοβούλιο και να μου λέτε ότι πρέπει ο Υπουργός Εσωτερικών και το ελληνικό Κοινοβούλιο να ασχολούνται με το τι έκανε η Περιφέρεια Αττικής, τι έκανε ο άλφα δήμος, τι έκανε ο βήτα δήμος, τι έκανε ο οποιοσδήποτε αυτοδιοικητικός οργανισμός, δείχνει ότι έχετε σύγχυση των ορίων.</seg>
                    <seg xml:id="ParlaMint-GR_2021-01-27-S1-commons.seg63">Εδώ το μόνο που θα μπορούσαμε να συζητήσουμε είναι το εξής, το αν είναι σωστή η διάταξη. Και σας ρωτώ ευθέως: Η διάταξη είναι σωστή ή λάθος; Πρέπει να υπάρχει η δυνατότητα εξαιρετικών προσλήψεων για την αντιμετώπιση του COVID; Ναι ή όχι; Αν μου λέτε «όχι», να πάρετε και την ευθύνη αυτού του «όχι».</seg>
                    <seg xml:id="ParlaMint-GR_2021-01-27-S1-commons.seg64">«Όχι» σημαίνει ότι θα χρειαζόμαστε προσλήψεις υγειονομικών και δεν θα μπορούμε να τις κάνουμε. «Όχι» σημαίνει ότι θα χρειαζόμαστε προσλήψεις διοικητικών - γιατί το COVID δεν είναι μόνο υγειονομικό ζήτημα, έχει εποπτικό μηχανισμό, έχει πράγματα τα οποία πρέπει να παρακολουθούμε - και δεν θα μπορούμε να τις κάνουμε.</seg>
                    <seg xml:id="ParlaMint-GR_2021-01-27-S1-commons.seg65">Τότε, βέβαια, κύριε Ζαχαριάδη, κατά τον κλασικό τρόπο του ΣΥΡΙΖΑ, θα βγαίνετε να μας καταγγέλλετε γιατί δεν έχουμε κάνει προσλήψεις για να αντεπεξέλθουμε στον COVID. Όλα και τα ανάποδα μαζί! Και προσλήψεις να κάνουμε, αλλά και να μην τις κάνουμε. Και όταν διευκολύνουμε την πρόσληψη, «αυτό είναι ρουσφετολογικό».</seg>
                    <seg xml:id="ParlaMint-GR_2021-01-27-S1-commons.seg66">Το μόνο, λοιπόν, που μπορούμε να συζητήσουμε στη Βουλή είναι αυτό, της σκοπιμότητας της ρυθμίσεως. Σε ό,τι δε αφορά τον έλεγχο, σας ξαναλέω ότι τον έλεγχο τον έχει το ΑΣΕΠ.</seg>
                    <seg xml:id="ParlaMint-GR_2021-01-27-S1-commons.seg67">Τελειώνω, λέγοντάς σας το εξής. Γιατί βλέπω ότι βγάζετε ανακοινώσεις, κάνατε τώρα τοποθέτηση. Γιατί αγχώνεστε; Θα μιλήσουμε για το εκλογικό σύστημα στην αυτοδιοίκηση. Θα τους ακούσετε όλους, θα ακούσετε εμάς και την άποψή μας. Θα ακούσετε την ΚΕΔΕ και την άποψή της. Θα ακούσετε την Ένωση Περιφερειών. Θα σας πουν την εμπειρία από το νομοθέτημά σας. Θα σας πουν οι δήμαρχοι τι περνάνε, θα σας πουν οι περιφερειάρχες τι περνάνε. Θα συζητήσουμε εδώ. Θα έρθει στη Βουλή και θα έχουμε χρόνο να τοποθετηθούμε. Δεν προτρέχουμε.</seg>
                    <seg xml:id="ParlaMint-GR_2021-01-27-S1-commons.seg68">Τη θέση σας την ξέρω, έχει εκφραστεί με τη νομοθετική σας τοποθέτηση, με τον νόμο που ψηφίσατε, έναν νόμο καταστροφικό για τη λειτουργία της αυτοδιοίκησης.</seg>
                </u>
                <u xml:id="ParlaMint-GR_2021-01-27-S1-commons.u18" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg69">Προχωρούμε στην επόμενη επίκαιρη ερώτηση. Θα απαντήσει ο Υφυπουργός Εξωτερικών κ. Κωνσταντίνος Φραγκογιάννης.</seg>
                    <seg xml:id="ParlaMint-GR_2021-01-27-S1-commons.seg70">Είναι η δεύτερη με αριθμό 343/25-1-2021 επίκαιρη ερώτηση δεύτερου κύκλου του Βουλευτή Β2΄ Δυτικού Τομέα Αθηνών του ΜέΡΑ25 κ. Κρίτωνα Αρσένη, με θέμα: «Ατύχημα στο πυρηνικό εργοστάσιο στο Ακούγιου της Τουρκίας».</seg>
                    <seg xml:id="ParlaMint-GR_2021-01-27-S1-commons.seg71">Κύριε Αρσένη, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u19" ana="#regular" who="#ΑΡΣΕΝΗΣ_ΔΗΜΟΚΡΑΤΗ_ΚΡΙΤΩΝ-ΗΛΙΑΣ">
                    <seg xml:id="ParlaMint-GR_2021-01-27-S1-commons.seg72">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg73">Θα πάρω κι εγώ λίγο χρόνο για την Ημέρα Μνήμης για το Ολοκαύτωμα.</seg>
                    <seg xml:id="ParlaMint-GR_2021-01-27-S1-commons.seg74">Επειδή κατάγομαι από τη Θεσσαλονίκη, είναι η πόλη που είχε τον μεγαλύτερο πληθυσμό Εβραίων που χάθηκαν στο Ολοκαύτωμα. Οι πρώτοι συνδικαλιστές στο λιμάνι ήταν Εβραίοι και ο μεγαλύτερος πληθυσμός της πόλης για ένα χρονικό διάστημα.</seg>
                    <seg xml:id="ParlaMint-GR_2021-01-27-S1-commons.seg75">Αυτό που μας ανησυχεί σήμερα, αυτή τη μέρα μνήμης, είναι ότι βλέπουμε τα σύννεφα της μισαλλοδοξίας και του αυταρχισμού να συγκεντρώνονται πάλι πάνω από την Ευρώπη και τη χώρα μας.</seg>
                    <seg xml:id="ParlaMint-GR_2021-01-27-S1-commons.seg76">Αυτές οι απαγορεύσεις, τόσο των συναθροίσεων όσο και της ελευθερίας των φωτορεπόρτερ, ο έλεγχος του Τύπου και της πληροφόρησης, που πλέον πρόσκειται σχεδόν όλος σε έναν πολιτικό χώρο, και τόσα πολλά άλλα, αυτά, ξέρετε, πριν από λίγα χρόνια δεν θα ήταν αποδεκτά.</seg>
                    <seg xml:id="ParlaMint-GR_2021-01-27-S1-commons.seg77">Οπότε, φοβόμαστε ότι αυτές οι καθημερινές αυταρχικές αποφάσεις της Κυβέρνησης, στην ουσία θέτουν εν αμφιβόλω το κεκτημένο το δημοκρατικό, που ήρθε ως επιμύθιο του μεγάλου εγκλήματος του Ολοκαυτώματος.</seg>
                    <seg xml:id="ParlaMint-GR_2021-01-27-S1-commons.seg78">Στο Ακούγιου, κύριε Υπουργέ, έχουμε ένα έγκλημα εν εξελίξει. Ήδη, το 2010 και το 2011 είχα ζητήσει από την Ευρωπαϊκή Επιτροπή ως Ευρωβουλευτής τότε να σταματήσει αυτό το εργοστάσιο και είχαμε περάσει και σε σχετικές αναφορές σε εκθέσεις του Κοινοβουλίου, που αφορούσαν τα πυρηνικά.</seg>
                    <seg xml:id="ParlaMint-GR_2021-01-27-S1-commons.seg79">Βλέπουμε, όμως, πλέον ότι το θέμα έχει ξεφύγει. Είχαμε τις πρώτες εκρήξεις στο υπό κατασκευή πυρηνικό εργοστάσιο στο Ακούγιου. Οπότε, το αίτημά μου είναι καθαρά προς εσάς, επειδή, όπως ξέρετε, ναι μεν, η απόσταση από την Κύπρο είναι μηδαμινή, αλλά από τα Δωδεκάνησα και συνολικά την Ελλάδα είναι αμελητέα, αν σκεφτεί κανείς ποιες ήταν οι επιπτώσεις του Τσέρνομπιλ, που ήταν τόσο μακριά.</seg>
                    <seg xml:id="ParlaMint-GR_2021-01-27-S1-commons.seg80">Οπότε, αυτό που σας ζητάμε είναι να διεθνοποιήσετε το ζήτημα, να ζητήσετε έλεγχο της ασφάλειας του εργοστασίου, το λιγότερο, αν δεν μπορούμε να καταφέρουμε να σταματήσει αυτό το εργοστάσιο. Το λιγότερο, να ελέγξουμε την ασφάλειά του από Ευρωπαίους και διεθνείς εμπειρογνώμονες και, προφανώς, να μπει στην ατζέντα των Ευρωτουρκικών διαφορών αυτό το ζήτημα, το ζήτημα της ασφάλειας του πυρηνικού εργοστασίου στο Ακούγιου, που είναι μέσα σε μια ισχυρά σεισμική περιοχή. Πάρα πολύ επικίνδυνο!</seg>
                    <seg xml:id="ParlaMint-GR_2021-01-27-S1-commons.seg81">Ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u20" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg82">Κύριε Φραγκογιάννη, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u21" ana="#regular" who="#ΚΩΝΣΤΑΝΤΙΝΟΣ_ΦΡΑΓΚΟΓΙΑΝΝΗΣ">
                    <seg xml:id="ParlaMint-GR_2021-01-27-S1-commons.seg83">Αξιότιμε κύριε Πρόεδρε, κύριε Αρσένη, κατ' αρχάς, θα ήθελα να σας μεταφέρω ότι βρίσκω λίγο ατυχή τη σύγκριση ανάμεσα στην προσωρινή απαγόρευση των συναθροίσεων για πάνω από εκατό άτομα για λόγους καθαρά COVID με τη μνήμη του Ολοκαυτώματος και των Εβραίων.</seg>
                    <seg xml:id="ParlaMint-GR_2021-01-27-S1-commons.seg84">Σε ό,τι αφορά την ερώτηση την οποία κάνετε, θα ήθελα να ξεκινήσω λέγοντας ότι η Ελλάδα δεν συμφωνεί με τη χρήση πυρηνικής ενέργειας. Είναι κάτι που το έχουμε δηλώσει στο παρελθόν. Δεν συμφωνούμε με την πυρηνική ενέργεια για την παραγωγή ηλεκτρικής ενέργειας.</seg>
                    <seg xml:id="ParlaMint-GR_2021-01-27-S1-commons.seg85">Πρόκειται για μια πάγια ελληνική θέση, στη βάση της οποίας η χώρα έχει επανειλημμένα και προς πάσα κατεύθυνση εκφράσει την έντονη ανησυχία της για την πτυχή της ασφάλειας και για τις άμεσες ή έμμεσες επιπτώσεις στο περιβάλλον από τη χρήση της πυρηνικής ενέργειας. Αυτό είναι γνωστό χρόνια τώρα.</seg>
                    <seg xml:id="ParlaMint-GR_2021-01-27-S1-commons.seg86">Ιδιαίτερη ευαισθησία, επίσης, επιδεικνύεται από την ελληνική πλευρά για τη χρήση ενέργειας και την κατασκευή πυρηνικών εργοστασίων, ιδιαίτερα σε σεισμογενείς περιοχές, όπως αυτή του Ακούγιου, που εγκυμονεί επιπλέον κινδύνους.</seg>
                    <seg xml:id="ParlaMint-GR_2021-01-27-S1-commons.seg87">Η χώρα μας, κύριε Αρσένη, παρακολουθεί τα ζητήματα που αφορούν τον υπό κατασκευή πυρηνικό σταθμό της Τουρκίας μέσω του Υπουργείου Περιβάλλοντος και Ενέργειας και μέσω της Ελληνικής Επιτροπής Ατομικής Ενέργειας, η οποία υπάγεται στο Υπουργείο Ανάπτυξης και Επενδύσεων, και εγείρονται διαρκώς τα προβλήματα ασφαλείας που προκύπτουν από την κατασκευή του.</seg>
                    <seg xml:id="ParlaMint-GR_2021-01-27-S1-commons.seg88">Μάλιστα, η Ελληνική Επιτροπή Ατομικής Ενέργειας συμμετέχει στην ομάδα των Ευρωπαίων Ρυθμιστών Πυρηνικής Ασφάλειας, όπως αποκαλείται, το European Nuclear Safety Regulators Group της Ευρωπαϊκής Επιτροπής, μέσω της οποίας η ελληνική πλευρά παρακολουθεί στενά το ζήτημα και τοποθετείται αναλόγως.</seg>
                    <seg xml:id="ParlaMint-GR_2021-01-27-S1-commons.seg89">Πέραν αυτού, η Ελλάδα είναι ενεργά παρούσα στη δημόσια συζήτηση επί του θέματος, στο πλαίσιο τόσο του Ευρωπαϊκού Κοινοβουλίου όσο και της Κοινοβουλευτικής Συνέλευσης του Συμβουλίου της Ευρώπης, όργανα που έχουν υιοθετήσει σχετικές αποφάσεις και ψηφίσματα. Μεταξύ άλλων, έκθεση του Ευρωπαϊκού Κοινοβουλίου το 2019 προτρέπει την τουρκική πλευρά να διαβουλευθεί με την ελληνική πλευρά.</seg>
                    <seg xml:id="ParlaMint-GR_2021-01-27-S1-commons.seg90">Το Υπουργείο Εξωτερικών από πλευράς του, σε πλήρη συνεργασία με τα συναρμόδια Υπουργεία και φορείς, παρακολουθεί ανελλιπώς τις εξελίξεις σχετικά με τον πυρηνικό σταθμό στο Ακούγιου και συμβάλλει στη διαμόρφωση και προβολή των εθνικών θέσεων, παρεμβαίνοντας όπου και όποτε κρίνεται αναγκαίο.</seg>
                    <seg xml:id="ParlaMint-GR_2021-01-27-S1-commons.seg91">Βρισκόμαστε σε μία συνεχή επαφή με χώρες που έχουν αυξημένη ευαισθησία για το θέμα, στη βάση κοινών αρχών καθώς και κινδύνων από τη γειτνίαση με πυρηνικούς σταθμούς.</seg>
                    <seg xml:id="ParlaMint-GR_2021-01-27-S1-commons.seg92">Συγκεκριμένα, στο πλαίσιο της άτυπης τηλεδιάσκεψης των Υπουργών Ενέργειας της Ευρωπαϊκής Ένωσης στις 28 Απριλίου 2020 η ελληνική πλευρά ήγειρε το ζήτημα της ασφάλειας που απορρέει από την κατασκευή του εν λόγω πυρηνικού σταθμού, καθώς τα τσιμεντένια θεμέλια του πρώτου αντιδραστήρα από τους τέσσερις έχουν εμφανίσει κατ' επανάληψη ρωγμές.</seg>
                    <seg xml:id="ParlaMint-GR_2021-01-27-S1-commons.seg93">Εξάλλου, ζητήματα ασφαλείας του συγκεκριμένου σταθμού προβάλλονται με κάθε ευκαιρία στον δημόσιο διάλογο, όπως ζητήσατε, εντός και εκτός της χώρας από τον Υπουργό Εξωτερικών. Σας παραπέμπω, εν προκειμένω, σε δημόσιες τοποθετήσεις του Υπουργού μου στην Ελληνική Ραδιοφωνία στις 20 Μαΐου και στον «ΣΚΑΪ» στις 10 Ιουνίου, γιατί η Ελλάδα θεωρεί ότι σε περιφερειακό επίπεδο υπάρχουν θέματα ανάληψης ευθυνών σε περίπτωση ατυχήματος ασφάλειας και πολιτικής προστασίας.</seg>
                    <seg xml:id="ParlaMint-GR_2021-01-27-S1-commons.seg94">Κύριε Πρόεδρε, δώστε μου ένα λεπτό ακόμη, σας παρακαλώ.</seg>
                    <seg xml:id="ParlaMint-GR_2021-01-27-S1-commons.seg95">Με τον ίδιο συστηματικό τρόπο η χώρα μας συμμετέχει και στη σχετική συζήτηση εντός της Ευρωπαϊκής Ένωσης, όπου θέτει τακτικά μετ' επιτάσεως σε διάφορα επίπεδα στα αρμόδια όργανα της Ένωσης το ζήτημα του Πυρηνικού Σταθμού Ακούγιου, ήδη από τη λήψη της απόφασης κατασκευής του το 2010.</seg>
                    <seg xml:id="ParlaMint-GR_2021-01-27-S1-commons.seg96">Επισημαίνω ότι το συγκεκριμένο ζήτημα και οι παράμετροι ασφαλείας του έχουν συμπεριληφθεί με συνέπεια στις εκθέσεις προόδου για την Τουρκία. Ενδεικτικά θα αναφέρω συμπεράσματα από τρεις εκθέσεις 2018, 2019 και 2020 της Ευρωπαϊκής Επιτροπής. Τα λέω με χρονολογική σειρά.</seg>
                    <seg xml:id="ParlaMint-GR_2021-01-27-S1-commons.seg97">Το 2018 η Ευρωπαϊκή Επιτροπή δήλωσε: «Preparations for the Akkuyu nuclear plant continued. In June 2017, the Energy Market Regulatory Authority granted the Akkuyu nuclear company a 49- year power generation license and detailed site investigation studies are underway for the Sinop nuclear power plant. Turkey's existing legislation is only partially aligned with the Euratom acquits, specifically the Nuclear Safety Directive and the Spent Fuel and Radioactive Waste Directive».</seg>
                    <seg xml:id="ParlaMint-GR_2021-01-27-S1-commons.seg98">Το 2019 η Ευρωπαϊκή Επιτροπή δήλωσε: «Turkey has declared its intention to issue a national report on the stress tests as its first nuclear power plant at Akkuyu to allow for the preparation of a pending peer review. During the 2018 EU - Turkey technical energy dialogue, the EU invited Turkey to participate in similar peer reviews».</seg>
                    <seg xml:id="ParlaMint-GR_2021-01-27-S1-commons.seg99">Και τέλος, το 2020- δύο γραμμές μόνο - δήλωσε η Ευρωπαϊκή Επιτροπή: «Turkey should cooperate in the organization of a transparent peer review of the national stress test report of the Akkuyu nuclear power plant with the Commission and the European Nuclear Safety Regulators Group».</seg>
                    <seg xml:id="ParlaMint-GR_2021-01-27-S1-commons.seg100">Τέλος, κύριε Πρόεδρε, σημειώνω ότι αμέσως μετά το ατύχημα της 19ης Ιανουαρίου το θέμα ήγειρε για ακόμη μία φορά ο κύριος Υπουργός κατά τη συνάντησή του με τον Τζοζέφ Μπορέλ στις 25 Ιανουαρίου, ζητώντας τις άμεσες κατάλληλες ενέργειες από πλευράς Ευρωπαϊκής Ένωσης.</seg>
                    <seg xml:id="ParlaMint-GR_2021-01-27-S1-commons.seg101">Σας ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u22" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg102">Πριν δώσω τον λόγο στον κ. Αρσένη, να πω δυο πράγματα. Tο ένα θα συνεισφέρει στη συζήτηση και από την πλευρά του κ. Αρσένη και του κυρίου Υφυπουργού και μία παρατήρηση - παράκληση προς τον κ. Φραγκογιάννη.</seg>
                    <seg xml:id="ParlaMint-GR_2021-01-27-S1-commons.seg103">Η ιστορία του Ακούγιου πρωτοξεκίνησε την πενταετία 1994-1999. Ήμουν τότε Ευρωβουλευτής. Συζητείτο στο Ευρωπαϊκό Κοινοβούλιο και στην Επιτροπή η τελωνειακή ένωση Τουρκίας - Ελλάδος. Ξεκίνησα μόνος μου τότε έναν αγώνα. Υπήρχαν έξι ερωτήσεις τότε προς το Κοινοβούλιο. Έγινε το θαύμα και μαζευτήκαμε Ευρωβουλευτές απ' όλες τις πολιτικές ομάδες, φέραμε ψήφισμα στο Κοινοβούλιο, το οποίο όμως κατέληγε στο ότι το Ευρωπαϊκό Κοινοβούλιο δεν θα ψήφιζε ποτέ υπέρ της τελωνειακής ένωσης της Τουρκίας με την Ευρώπη εάν δεν σταματούσε το εργοστάσιο στο Ακούγιου, που τότε είχε αναλάβει να το κάνει γαλλοκαναδικό κονσόρτσιουμ.</seg>
                    <seg xml:id="ParlaMint-GR_2021-01-27-S1-commons.seg104">Η επιχειρηματολογία μας βασιζόταν ακριβώς σε αυτό που είπατε κι εσείς και ο κύριος Υφυπουργός, ότι βάσει μελετών από τα διεθνή σεισμολογικά ινστιτούτα η περιοχή που γινόταν ήταν εξαιρετικά σεισμογενής και άρα εξαιρετικά επικίνδυνη. Νομίζω, λοιπόν, ότι πρέπει να τεθεί σε τέτοια βάση, που να έχει σχέση με την ένταξη της Τουρκίας στην Ευρώπη, εάν θέλουμε να είμαστε αποτελεσματικοί.</seg>
                    <seg xml:id="ParlaMint-GR_2021-01-27-S1-commons.seg105">Δεύτερον, κύριε Υφυπουργέ, θα ήθελα να σας παρακαλέσω να κάνετε ακριβή μετάφραση των εκτενών αγγλικών κειμένων που αναγνώσατε, γιατί οι πρακτικογράφοι δεν μπορούν να τα αποτυπώσουν αυτά. Θα ήθελα να σας παρακαλέσω να έρχονται στη Βουλή μεταφρασμένα τα κείμενα, όχι στην αγγλική.</seg>
                    <seg xml:id="ParlaMint-GR_2021-01-27-S1-commons.seg106">Ορίστε, κύριε Αρσένη, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u23" ana="#regular" who="#ΑΡΣΕΝΗΣ_ΔΗΜΟΚΡΑΤΗ_ΚΡΙΤΩΝ-ΗΛΙΑΣ">
                    <seg xml:id="ParlaMint-GR_2021-01-27-S1-commons.seg107">Ευχαριστώ πολύ, κύριε Πρόεδρε, και συγχαρητήρια για τις δικές σας ενέργειες.</seg>
                    <seg xml:id="ParlaMint-GR_2021-01-27-S1-commons.seg108">Κύριε Υφυπουργέ, κατ' αρχάς, μοιραία πρέπει να απαντήσω και στο σχόλιό σας για τις δηλώσεις για το Ολοκαύτωμα. Ξέρετε, εγώ αντιθέτως βρίσκω πάρα πολύ συμβατό αυτόν τον αυταρχισμό που βγαίνει από τις κυβερνητικές αποφάσεις, από μια Κυβέρνηση η οποία έχει ανθρώπους οι οποίοι έχουν αρνηθεί το Ολοκαύτωμα, τουλάχιστον στο παρελθόν, έχουν διαφημίσει βιβλία που αρνούνται το Ολοκαύτωμα και είναι αντισημιτικά και ούτω καθεξής. Οπότε, αντιθέτως, βρίσκω τις δικές σας πολιτικές πολύ συμβατές με το παρελθόν σας.</seg>
                    <seg xml:id="ParlaMint-GR_2021-01-27-S1-commons.seg109">Τώρα, τα ψηφίσματα που αναφέρατε τα κάνει κι ένας Ευρωβουλευτής. Τα είχα κάνει κι εγώ. Τα έκανε και ο Πρόεδρος, ο κ. Κακλαμάνης. Οι δηλώσεις που αναφέρατε από την επιτροπή για τους ελέγχους είναι προφανώς πολύ χλιαρές. Από την Κυβέρνηση περιμένουμε να έχει μια αποτελεσματική στρατηγική. Οι Βουλευτές μπορούν να φέρουν τα ψηφίσματα, να βοηθήσουν αυτή τη στρατηγική, αλλά αν η Κυβέρνηση δεν πάει να θέσει το θέμα επιτακτικά ως ύψιστης σημασίας για την ίδια, θα έχουμε τις δηλώσεις που μας διαβάζετε, οι οποίες δεν τιμούν το επιχείρημά σας ότι προσπαθείτε. Δεν το τιμούνε, γιατί είναι δηλώσεις ευχολογίων και παραινέσεων. Δεν είχαν καμμία υποχρεωτικότητα τα κείμενα που διαβιβάσατε. Δεν είχαν καμμία συνέπεια σε περίπτωση που η Τουρκία δεν συμμορφωνόταν. Όπως ξέρετε, τέτοια κείμενα στο Διεθνές Δίκαιο είναι κείμενα ανύπαρκτα. Δεν ισχύουν. Δεν έχουν κάποια επίπτωση.</seg>
                    <seg xml:id="ParlaMint-GR_2021-01-27-S1-commons.seg110">Οπότε, σας καλώ να σχεδιάσετε - γιατί είναι προφανές ότι δεν έχετε - μια αποτελεσματική στρατηγική για το πώς θα σταματήσει αυτό το εργοστάσιο, πώς θα σταματήσει αυτός ο κίνδυνος - που, όπως κι εσείς είπατε και το έχουν και όλοι οι πολίτες, έχουμε ήδη ατυχήματα, ήδη ρωγμές σ' αυτή τη σεισμογενή περιοχή - και πώς πραγματικά θα διασφαλίσουμε το μέλλον και την υγεία των πολιτών μας από ένα πιθανό ατύχημα σ' αυτό το εργοστάσιο, που δεν θα έπρεπε να κατασκευαστεί. Κανένας νοήμων άνθρωπος δεν θα το έβαζε σ' εκείνο το σημείο του κόσμου, προφανώς πέρα από το πόσο αρνητικό είναι εν γένει να έχεις ένα εργοστάσιο πυρηνικής ενέργειας. Είναι ένα εργοστάσιο πυρηνική βόμβα.</seg>
                </u>
                <u xml:id="ParlaMint-GR_2021-01-27-S1-commons.u24" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg111">Κύριε Υφυπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u25" ana="#regular" who="#ΚΩΝΣΤΑΝΤΙΝΟΣ_ΦΡΑΓΚΟΓΙΑΝΝΗΣ">
                    <seg xml:id="ParlaMint-GR_2021-01-27-S1-commons.seg112">Ξέρετε, η στρατηγική μας είναι ξεκάθαρη και απαρτίζεται από τρεις πτυχές. Η πρώτη πτυχή είναι να παρακολουθούμε τα γεγονότα, να έχουμε μια καλή αντίληψη του τι συμβαίνει. Τόσο εμείς, μέσα από τις δικές μας επιτροπές, όσο και μέσα από τις αντίστοιχες επιτροπές ατομικής ενέργειας παρακολούθησης των γεγονότων της Ευρωπαϊκής Ένωσης. Άρα το πρώτο είναι να έχουμε μια καλή αντίληψη του τι πραγματικά συμβαίνει.</seg>
                    <seg xml:id="ParlaMint-GR_2021-01-27-S1-commons.seg113">Δεν θα ήθελα να μπω σε λεπτομέρειες, αλλά γνωρίζουμε πολύ καλά την τεχνογνωσία την οποία χρησιμοποιούν, το έργο το οποίο γίνεται, τις φάσεις στις οποίες βρίσκεται ο πρώτος, ο δεύτερος, ο τρίτος και ο τέταρτος αντιδραστήρας του συγκεκριμένου εργοστασίου. Άρα να έχουμε γνώση τού τι συμβαίνει. Να έχουμε γνώση όχι για να γνωρίζουμε μόνο, αλλά για να μπορούμε να παίρνουμε και αποφάσεις οι οποίες κατευθύνονται στον δρόμο τον οποίο είπατε κι εσείς προηγουμένως, δηλαδή τι μπορούμε να κάνουμε, προκειμένου να διασφαλίσουμε ότι δεν θα υπάρξει κάποιο ατύχημα, το οποίο θα είναι φυσικά δραματικό για την περιοχή μας.</seg>
                    <seg xml:id="ParlaMint-GR_2021-01-27-S1-commons.seg114">Το δεύτερο κομμάτι της στρατηγικής μας είναι να έχουμε μία συναντίληψη με όλη τη γειτονιά μας αναφορικά με τους κινδύνους. Δεν είναι μόνο η Ελλάδα. Είναι και η ίδια η Τουρκία, είναι η Κύπρος, είναι όλη περιοχή της Ανατολικής Μεσογείου που θα μπορούσε δυνητικά να κινδυνεύσει από ένα ατύχημα, είτε πρόκειται για ένα πυρηνικό ατύχημα είτε πρόκειται για έναν σεισμό, ο οποίος θα μπορούσε να οδηγήσει σε κάποιο ατύχημα που θα είχε τέτοιου είδους επιπτώσεις.</seg>
                    <seg xml:id="ParlaMint-GR_2021-01-27-S1-commons.seg115">Ο τρίτος δρόμος, που ξέρετε, είναι αυτός που έχεις στη διπλωματία, όταν δεν αναφέρεσαι στο σπίτι σου, αναφέρεσαι στην ευρύτερη γειτονιά σου, είναι να διασφαλίσεις μέσα από συναινετικούς δρόμους, μέσα από συμβιβαστικούς δρόμους, μέσα από διπλωματικούς δρόμους, μέσα από την ίδια την Ευρωπαϊκή Ένωση ότι η δουλειά είτε θα σταματήσει είτε θα γίνει σωστά είτε θα ελέγχεται με τον κατάλληλο τρόπο.</seg>
                    <seg xml:id="ParlaMint-GR_2021-01-27-S1-commons.seg116">Θέλω να σας διαβεβαιώσω ότι σε κάθε επίπεδο, από τα υψηλότερα επίπεδα της Ευρωπαϊκής Ένωσης μέχρι και τα διμερή επίπεδα, ασκούμε αυτή την πίεση, προκειμένου να διασφαλίσουμε ότι είτε δεν θα λειτουργήσει είτε, αν λειτουργήσει, θα διέπεται από όλους τους κανόνες που πρέπει να διέπουν τη λειτουργία ενός πυρηνικού εργοστασίου.</seg>
                    <seg xml:id="ParlaMint-GR_2021-01-27-S1-commons.seg117">Συμμεριζόμαστε την αγωνία σας και κάνουμε ό,τι μπορούμε στην κατεύθυνση του να διασφαλίσουμε ότι το πυρηνικό εργοστάσιο στο Ακούγιου δεν θα αποτελέσει απειλή για τη γειτονιά μας.</seg>
                </u>
                <u xml:id="ParlaMint-GR_2021-01-27-S1-commons.u26" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg118">Προχωρούμε με δύο ερωτήσεις του Υπουργείου Παιδείας. Στην πρώτη θα απαντήσει η νέα Υφυπουργός κ. Ζέττα Μακρή και στη δεύτερη ο νέος, επίσης, Υφυπουργός κ. Ευάγγελος Συρίγος.</seg>
                    <seg xml:id="ParlaMint-GR_2021-01-27-S1-commons.seg119">Θα συζητήσουμε, λοιπόν, την πρώτη με αριθμό 350/25-1-2021 επίκαιρη ερώτηση δεύτερου κύκλου της Βουλευτού Πέλλας του ΣΥΡΙΖΑ - Προοδευτική Συμμαχία κ. Θεοδώρας Τζάκρη προς την Υπουργό Παιδείας και Θρησκευμάτων, με θέμα: «Ανέγερση νέου σύγχρονου κτηρίου για τη στέγαση του Μουσικού Σχολείου Γιαννιτσών».</seg>
                    <seg xml:id="ParlaMint-GR_2021-01-27-S1-commons.seg120">Κυρία Τζάκρη, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u27" ana="#regular" who="#ΤΖΑΚΡΗ_ΕΜΜΑΝΟΥΗΛ_ΘΕΟΔΩΡΑ">
                    <seg xml:id="ParlaMint-GR_2021-01-27-S1-commons.seg121">Κύριε Πρόεδρε, θα ήθελα, αρχικά, να κάνω κι εγώ ένα σχόλιο εξ αφορμής της σημερινής Ημέρας Μνήμης του Ολοκαυτώματος των Εβραίων και να παρατηρήσω ότι τα ολοκαυτώματα και γενικά η Γενοκτονία των Εβραίων δεν ήταν μία σπίθα στην ιστορία. Ήταν μία πυρκαγιά που κατέκαψε τις ανθρώπινες αξίες και είναι ορατή ακόμα και σήμερα από κάθε γωνιά του πλανήτη και δείχνει πού μπορεί να φτάσει ένα κράτος ή μια ομάδα προσώπων - να το πω κατ' αυτή την έννοια - προκειμένου να διατηρήσει την εξουσία εις βάρος του λαού.</seg>
                    <seg xml:id="ParlaMint-GR_2021-01-27-S1-commons.seg122">Σε κάθε περίπτωση, όμως, νομίζω ότι η ιστορία δικαιώνει αυτούς που υπερασπίζονται τις ανθρώπινες αξίες.</seg>
                    <seg xml:id="ParlaMint-GR_2021-01-27-S1-commons.seg123">Στην επίκαιρη ερώτηση, τώρα.</seg>
                    <seg xml:id="ParlaMint-GR_2021-01-27-S1-commons.seg124">Κυρία Υφυπουργέ, το Μουσικό Σχολείο Γιαννιτσών, που είναι γυμνάσιο και λύκειο, συνεστήθη για πρώτη φορά το 1996 και στα είκοσι τέσσερα χρόνια της λειτουργίας του έχει συμβάλει καθοριστικά, θα έλεγα, στην προαγωγή της μουσικής παιδείας των μαθητών της περιοχής. Είναι ένα αρκετά δημοφιλές σχολείο, ελκυστικό, όπως φαίνεται και από τον διαρκώς αυξανόμενο αριθμό των μαθητών που φοιτούν σε αυτό, γιατί συνδυάζει τη μουσική με τη γενική παιδεία.</seg>
                    <seg xml:id="ParlaMint-GR_2021-01-27-S1-commons.seg125">Από το 1996 που συνεστήθη, με μία μικρή εξαίρεση τον πρώτο χρόνο λειτουργίας του, όπου συστεγάστηκε με το 2ο Γυμνάσιο Γιαννιτσών, στεγάζεται αποκλειστικά σε λυόμενες κατασκευές με πάνελ αλουμινίου στον προαύλιο χώρο του 2ου Γυμνάσιου Γιαννιτσών. Νομίζω ότι δεν πρέπει να υπάρχει άλλο σχολείο πανελληνίως που να στεγάζεται σήμερα σε πάνελ αλουμινίου. Η λύση αυτή προκρίθηκε τότε προσωρινά, όπως γίνεται πάντα - αλλά, όπως αντιλαμβάνεστε, ουδέν μονιμότερο του προσωρινού - , για να εξυπηρετηθεί ο μικρός τότε μαθητικός πληθυσμός του Μουσικού Σχολείου Γιαννιτσών, ώστε να συνεχίσουν οι μαθητές να παρακολουθούν απρόσκοπτα τα μαθήματα και να μην παρεμβαίνει, θα έλεγα, καταλυτικά το ένα σχολείο στη λειτουργία του άλλου.</seg>
                    <seg xml:id="ParlaMint-GR_2021-01-27-S1-commons.seg126">Από το 1996 και, δυστυχώς, μέχρι σήμερα συνεχίζει να λειτουργεί σε λυόμενες κατασκευές, σε αίθουσες από πάνελ αλουμινίου, όπως είπα, με εντελώς ακατάλληλες υποδομές, όπως μπορούμε να φανταστούμε, που διόλου δεν καλύπτουν τις ανάγκες των μαθητών που φοιτούν εκεί, με αίθουσες οι οποίες δεν έχουν καμμία ηχομόνωση, που θερμαίνονται με κλιματιστικά, με οτιδήποτε μπορεί να σημαίνει αυτό. Και, βεβαίως, κανένας λόγος δεν γίνεται για τα απαιτούμενα από τον ίδιο τον κανονισμό λειτουργίας των μουσικών σχολείων, όπως είναι οι αίθουσες συναθροίσεων, εκδηλώσεων ή, εν πάση περιπτώσει, οι αίθουσες σίτισης.</seg>
                    <seg xml:id="ParlaMint-GR_2021-01-27-S1-commons.seg127">Όπως αντιλαμβάνεστε, κυρία Υφυπουργέ, ο αριθμός των εκατόν πενήντα μαθητών του Μουσικού Σχολείου Γιαννιτσών - που να επισημάνω εδώ ότι δεν είναι μόνο από την Περιφερειακή Ενότητα Πέλλας, αλλά και από όμορες περιφερειακές ενότητες, από την Περιφερειακή Ενότητα Ημαθίας, από την Περιφερειακή Ενότητα Κιλκίς και από την Περιφερειακή Ενότητα Θεσσαλονίκης, γιατί το σχολείο αυτό είναι μοναδικό στην περιοχή - καθώς και τα είκοσι τέσσερα χρόνια λειτουργίας του καθιστούν αναγκαία τη δημιουργία ενός σύγχρονου εκπαιδευτηρίου για τη στέγαση του Μουσικού Σχολείου Γιαννιτσών χθες, κυρία Υφυπουργέ.</seg>
                    <seg xml:id="ParlaMint-GR_2021-01-27-S1-commons.seg128">Και το λέω αυτό, γιατί κατά τη διάρκεια της διακυβέρνησης του ΣΥΡΙΖΑ, υπήρχε εκπεφρασμένη πολιτική βούληση - είχε επισκεφθεί το σχολείο ο ομόλογός σας τότε Υφυπουργός - να ενταχθεί το Μουσικό Σχολείο Γιαννιτσών σε μια δέσμη σχολείων που θα κατασκευάζονταν μέσω ΣΔΙΤ. Πλην, όμως, όπως καταλαβαίνετε, για να γίνει ένα σχολείο πρέπει πρώτα απ' όλα να υπάρχει οικόπεδο και κατά δεύτερον το οικόπεδο αυτό να είναι «καθαρό».</seg>
                    <seg xml:id="ParlaMint-GR_2021-01-27-S1-commons.seg129">Ο δήμος, βέβαια, καθυστερούσε από τότε τραγικά - για τέσσερα χρόνια περίπου - την ολοκλήρωση του ρυμοτομικού σχεδίου - χρειαζόταν μια τροποποίηση για να περιληφθεί αυτή η χρήση - , με αποτέλεσμα μέχρι τις εκλογές του Ιουλίου του 2019 αυτή η τροποποίηση του ρυμοτομικού σχεδίου να μην έχει ολοκληρωθεί.</seg>
                    <seg xml:id="ParlaMint-GR_2021-01-27-S1-commons.seg130">Πληροφορούμαι, όμως, ότι πέρυσι τον Μάιο ο δήμος εξέδωσε ανακοίνωση, σύμφωνα με την οποία ολοκληρώθηκαν και η τροποποίηση του ρυμοτομικού αλλά και οι σχετικές εγκρίσεις. Μάλιστα, αυτό συμπεριελήφθη στο κτηριολογικό πρόγραμμα του Υπουργείου Παιδείας. Από τότε αναμένονται εξελίξεις, κυρία Υφυπουργέ, αν θα προχωρήσουμε, δηλαδή, στην προκήρυξη του έργου και στην ένταξή του σε χρηματοδοτικό εργαλείο.</seg>
                    <seg xml:id="ParlaMint-GR_2021-01-27-S1-commons.seg131">Θέλω, επομένως, να ρωτήσω ποια είναι η πολιτική βούληση, πρώτα απ' όλα, του Υπουργείου, με την παρούσα πολιτική ηγεσία, όσον αφορά στην ανέγερση νέου διδακτηρίου για τη στέγαση του Μουσικού Σχολείου Γιαννιτσών, ποιο είναι το χρονοδιάγραμμα που έχετε εκπονήσει στο Υπουργείο…</seg>
                </u>
                <u xml:id="ParlaMint-GR_2021-01-27-S1-commons.u28" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg132">Κυρία Τζάκρη, σας παρακαλώ, ολοκληρώστε.</seg>
                </u>
                <u xml:id="ParlaMint-GR_2021-01-27-S1-commons.u29" ana="#regular" who="#ΤΖΑΚΡΗ_ΕΜΜΑΝΟΥΗΛ_ΘΕΟΔΩΡΑ">
                    <seg xml:id="ParlaMint-GR_2021-01-27-S1-commons.seg133">Κλείνω, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg134">Επίσης, θα ήθελα να μου πείτε σε ποιο χρηματοδοτικό εργαλείο έχετε σκοπό να το εντάξετε, αν θα το εντάξετε στο ΕΣΠΑ ή στις ΣΔΙΤ, όπως είχε η προηγούμενη κυβέρνηση προγραμματίσει.</seg>
                    <seg xml:id="ParlaMint-GR_2021-01-27-S1-commons.seg135">Ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u30" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg136">Η κυρία Υφυπουργός έχει τον λόγο.</seg>
                </u>
                <u xml:id="ParlaMint-GR_2021-01-27-S1-commons.u31" ana="#regular" who="#ΜΑΚΡΗ_ΜΙΧΑΗΛ_ΖΩΗ_ΖΕΤΤΑ">
                    <seg xml:id="ParlaMint-GR_2021-01-27-S1-commons.seg137">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg138">Θα ξεκινήσω και εγώ συμβάλλοντας στην Ημέρα Μνήμης του Ολοκαυτώματος και θα σας διαβάσω ένα πολύ μικρό απόσπασμα από τη σημερινή δήλωση της Υπουργού Παιδείας και Θρησκευμάτων, της κ. Νίκης Κεραμέως.</seg>
                    <seg xml:id="ParlaMint-GR_2021-01-27-S1-commons.seg139">«Στους εξήντα χιλιάδες Έλληνες Εβραίους, αλλά και στα εκατομμύρια των ανθρώπων που εξοντώθηκαν συνολικά από το ναζιστικό καθεστώς, οφείλουμε όλες οι επόμενες γενεές να αποτίουμε φόρο τιμής, με όπλο μας τη γνώση, διασφαλίζοντας την ιστορική μνήμη και την ενδελεχή μελέτη και διδασκαλία των γεγονότων. Έτσι δεν θα μείνει ποτέ ξανά καμμιά χαραμάδα ανοιχτή, που θα επιτρέψει την αναβίωση του φασισμού, του ναζισμού, του αντισημιτισμού, της μισαλλοδοξίας.».</seg>
                    <seg xml:id="ParlaMint-GR_2021-01-27-S1-commons.seg140">Στην ερώτηση, τώρα, την οποία υπέβαλε η κ. Τζάκρη, στην πρωτολογία μου, κυρία συνάδελφε, θα σας αναφέρω το πλαίσιο αρμοδιοτήτων που έχει το Υπουργείο Παιδείας και στη δευτερολογία θα σας εξηγήσω και θα σας ενημερώσω για την έρευνα που έκαναν οι υπηρεσίες μας για την πορεία αυτού του, πραγματικά, απαραίτητου νέου κτηρίου που θα στεγάσει το Μουσικό Σχολείο Γιαννιτσών.</seg>
                    <seg xml:id="ParlaMint-GR_2021-01-27-S1-commons.seg141">Επειδή ακριβώς και το Υπουργείο μας το θεώρησε απαραίτητο, η Υπουργός Παιδείας και Θρησκευμάτων, η κ. Κεραμέως, υπέγραψε την υπ' αριθμόν 198642/Α2/13-12-2019 απόφαση, με την οποία ενέκρινε το κτηριολογικό πρόγραμμα για το Μουσικό Σχολείο Γιαννιτσών, με δυναμικότητα διακοσίων μαθητών και μαθητριών γυμνασίου και εκατό μαθητών και μαθητριών λυκείου.</seg>
                    <seg xml:id="ParlaMint-GR_2021-01-27-S1-commons.seg142">Στην ερώτησή σας έχετε αναφέρει - το είπατε και σήμερα στην τοποθέτησή σας - ότι συνολικά φοιτούν εκατόν πενήντα μαθητές και υπάρχει εκτίμηση αύξησης για το επόμενο σχολικό έτος. Αυτός ήταν και ο λόγος που στο κτηριολογικό πρόγραμμα, στην έγκρισή του, που συνοδεύει αυτή την απόφαση, υπάρχει πρόβλεψη δυναμικότητας τριακοσίων μαθητών και μαθητριών. Μάλιστα, στο κτηριολογικό πρόγραμμα υπάρχουν τα ελάχιστα όρια, που σημαίνει ότι, κατά την εκπόνηση της μελέτης αυτού του σχολικού κτηρίου, επιτρέπεται η αύξηση της συνολικής μεικτής επιφάνειας μέχρι 10% για τη βελτιστοποίηση των χώρων. Όμως, το αναθεωρημένο αυτό κτηριολογικό πρόγραμμα υπόκειται και αυτό στην έγκριση του Υπουργείου.</seg>
                    <seg xml:id="ParlaMint-GR_2021-01-27-S1-commons.seg143">Αν διαβάσει κανείς το περιεχόμενο του προγράμματος, η μελέτη περιλαμβάνει αίθουσες διδασκαλίας τύπου 1 και 2, εργαστήρια φυσικών επιστημών, παρασκευαστήριο, αίθουσα Καλλιτεχνικών, Αισθητικής, Πληροφορικής, χώρους άθλησης, βοηθητικούς χώρους, χώρους διοίκησης και κοινωνικούς χώρους.</seg>
                    <seg xml:id="ParlaMint-GR_2021-01-27-S1-commons.seg144">Θα σας πω, ολοκληρώνοντας την πρωτολογία μου, ότι ο ρόλος του Υπουργείου Παιδείας και Θρησκευμάτων για τη σχολική στέγη είναι επιτελικός. Καθορίζει τις προδιαγραφές των χώρων ως προς το είδος, τον αριθμό, το μέγεθός τους και αυτά περιλαμβάνονται στο κτηριολογικό πρόγραμμα.</seg>
                    <seg xml:id="ParlaMint-GR_2021-01-27-S1-commons.seg145">Για την ανέγερση των σχολικών κτηρίων, την επισκευή τους, τη συντήρηση και τη βελτίωση των υποδομών των σχολικών μονάδων, η αρμοδιότητα εμπίπτει στους δήμους, σύμφωνα με τα άρθρα 75 παράγραφος 1 τομέα ΣΤ΄ του ν.3463/2006 και 94 παράγραφος 4 του ν.3852/2010.</seg>
                    <seg xml:id="ParlaMint-GR_2021-01-27-S1-commons.seg146">Άρα, λοιπόν, τα χρηματοδοτικά εργαλεία ανέγερσης και η ένταξή τους σε χρηματοδότηση είναι στην αρμοδιότητα του δήμου.</seg>
                    <seg xml:id="ParlaMint-GR_2021-01-27-S1-commons.seg147">Στη δευτερολογία θα σας δώσω και πρόσθετες πληροφορίες, για να μην κάνω κατάχρηση του χρόνου.</seg>
                    <seg xml:id="ParlaMint-GR_2021-01-27-S1-commons.seg148">Ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u32" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg149">Κυρία Τζάκρη, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u33" ana="#regular" who="#ΤΖΑΚΡΗ_ΕΜΜΑΝΟΥΗΛ_ΘΕΟΔΩΡΑ">
                    <seg xml:id="ParlaMint-GR_2021-01-27-S1-commons.seg150">Όπως είπατε και εσείς, κυρία Υφυπουργέ, το Μουσικό Σχολείο Γιαννιτσών - όπως και όλα τα μουσικά σχολεία, βέβαια - είναι ελκυστικά σχολεία, γιατί συνδυάζουν τη μουσική με τη γενική παιδεία.</seg>
                    <seg xml:id="ParlaMint-GR_2021-01-27-S1-commons.seg151">Σε κάθε περίπτωση, για να επιτευχθεί αυτός ο συνδυασμός, όπως αντιλαμβανόμαστε όλοι, πρέπει να υπάρχει και ο κατάλληλος εξοπλισμός, αλλά και ένα κατάλληλο εκπαιδευτήριο που να στεγάσει το Μουσικό Σχολείο, ώστε τα μαθήματα να γίνονται όπως πρέπει να γίνονται, όπως εσείς μας είπατε. Απαιτούνται μικρές αίθουσες με ηχομόνωση, ώστε να γίνεται η ατομική διδασκαλία των μαθημάτων και να μην εμπλέκονται οι ήχοι από τα διαφορετικά μουσικά όργανα, απαιτείται να υπάρχει αίθουσα εκδηλώσεων για την παρουσίαση της δουλειάς των μαθητών, απαιτείται να υπάρχει αίθουσα σίτισης, γιατί τα ωράρια, όπως αντιλαμβάνεστε, είναι διευρυμένα και γενικά απαιτούνται ειδικές προδιαγραφές.</seg>
                    <seg xml:id="ParlaMint-GR_2021-01-27-S1-commons.seg152">Από τις 13-12-2019, όπως μας είπατε και εσείς, κυρία Υφυπουργέ, εγκρίθηκε το κτηριολογικό πρόγραμμα από το Υπουργείο Παιδείας, πλην, όμως, το Υπουργείο Παιδείας - όπως πολύ σωστά μας είπατε - συμπράττει ως προς την πολιτική βούληση για την ένταξη των σχολείων αυτών σε χρηματοδοτικό πρόγραμμα. Αν πρόκειται για το ΕΣΠΑ, πρέπει να συνεργαστεί με την Περιφέρεια Κεντρικής Μακεδονίας, αν πρόκειται, εν πάση περιπτώσει, για ΣΔΙΤ, θα πρέπει να συμπράξει με το Υπουργείο Υποδομών ή μπορεί να αναλάβει φορέας διαχείρισης ο αντικαταστάτης του Οργανισμού Σχολικών Κτηρίων, ο καινούργιος οργανισμός, ή, εν πάση περιπτώσει, να γίνει μέσα από τις υπηρεσίες του Υπουργείου Υποδομών.</seg>
                    <seg xml:id="ParlaMint-GR_2021-01-27-S1-commons.seg153">Σε κάθε περίπτωση, όμως, το Υπουργείο Παιδείας, κυρία Υφυπουργέ, είναι επισπεύδον Υπουργείο και είναι αυτό που έχει την πολιτική βούληση. Το ίδιο γίνεται και με τα δικαστήρια, το ίδιο γίνεται με όλους. Και, βεβαίως, και με τη Γενική Γραμματεία ΣΔΙΤ.</seg>
                    <seg xml:id="ParlaMint-GR_2021-01-27-S1-commons.seg154">Ο δήμος τον Δεκέμβριο του 2019 εξέδωσε ένα δελτίο Τύπου. Ανακοινώθηκε από τον Δήμο Πέλλας ότι εγκρίθηκε, πραγματικά, όπως είπατε και εσείς, το κτηριολογικό πρόγραμμα για το Μουσικό Σχολείο. Τον Μάιο του 2020 ο δήμος ανακοίνωσε ότι το έργο επρόκειτο να δρομολογηθεί προς κατασκευή για τον περασμένο Ιούνιο, ενώ, σύμφωνα με τους υπολογισμούς των αρμοδίων, την άνοιξη του 2021 αναμένεται να υποβληθούν δεσμευτικές προσφορές για την προκήρυξη.</seg>
                    <seg xml:id="ParlaMint-GR_2021-01-27-S1-commons.seg155">Εν συνεχεία, από το επόμενο καλοκαίρι θα αναδειχθεί ανάδοχος και το φθινόπωρο του 2021 θα υπογραφούν συμβάσεις, με στόχο η κατασκευή της σχολικής μονάδας να αρχίσει στις αρχές του 2022.</seg>
                    <seg xml:id="ParlaMint-GR_2021-01-27-S1-commons.seg156">Όπως αντιλαμβάνεστε - σας είπα και προηγουμένως και θα κλείσω με αυτό - το Υπουργείο Παιδείας, αν έχει συμβεί οτιδήποτε από όλα αυτά, θα ήταν ενήμερο για οποιαδήποτε εξέλιξη που θα ακολουθούσε μετά την έγκριση του κτηριολογικού προγράμματος.</seg>
                    <seg xml:id="ParlaMint-GR_2021-01-27-S1-commons.seg157">Οπότε, σε κάθε περίπτωση, κυρία Υπουργέ, ο Δήμος Γιαννιτσών δεν έχει τη δυνατότητα από μόνος του να προχωρήσει στην υλοποίηση ενός τέτοιου έργου. Το ξαναλέω, αυτό θα γίνει ή μέσω του ΕΣΠΑ - μέσω του προϋπολογισμού του εννοώ, αυτό είναι το χρηματοδοτικό εργαλείο - ή μέσω των ΣΔΙΤ, όπου το Υπουργείο Παιδείας είναι το επισπεύδον Υπουργείο, το οποίο εκφράζοντας την πολιτική βούληση - αν θέλετε - δίνει και το εναρκτήριο λάκτισμα στις υπόλοιπες υπηρεσίες - που σας είπα ποιες μπορεί να είναι και δεν θέλω να επαναλάβω, είτε το Υπουργείο Υποδομών είτε ο παλιός Οργανισμός Σχολικών Κτηρίων, ο παλιός ΟΣΚ, όπως λέγεται σήμερα - να προχωρήσουν, εν πάση περιπτώσει, στην υλοποίηση του έργου σε συνεργασία με τη Γενική Γραμματεία ΣΔΙΤ, αν επιλεγεί το χρηματοδοτικό εργαλείο των ΣΔΙΤ.</seg>
                    <seg xml:id="ParlaMint-GR_2021-01-27-S1-commons.seg158">Ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u34" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg159">Ορίστε, κυρία Μακρή, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u35" ana="#regular" who="#ΜΑΚΡΗ_ΜΙΧΑΗΛ_ΖΩΗ_ΖΕΤΤΑ">
                    <seg xml:id="ParlaMint-GR_2021-01-27-S1-commons.seg160">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg161">Όπως σας είπα, λοιπόν, και στην πρωτολογία μου, κυρία συνάδελφε, όσον αφορά τη δικιά μας ευθύνη, το Τμήμα Α΄ Μελετών της Διεύθυνσης Τεχνικών Υπηρεσιών στο Υπουργείο εκπονεί και εγκρίνει κτηριολογικά προγράμματα για τις ανάγκες στέγασης όλων των σχολικών μονάδων - ΑΕΙ και ΤΕΙ - , για στεγαστικές ανάγκες των περιφερειακών υπηρεσιών του Υπουργείου Παιδείας, για τα Γενικά Αρχεία του Κράτους και τις δημόσιες βιβλιοθήκες.</seg>
                    <seg xml:id="ParlaMint-GR_2021-01-27-S1-commons.seg162">Θα επαναλάβω, όπως είπα και στην πρωτολογία, ότι το Υπουργείο έχει επιτελικό ρόλο, εκπονεί και εγκρίνει κτηριολογικά προγράμματα, καθορίζει τις προδιαγραφές των χώρων ως προς το είδος, τον αριθμό και το μέγεθός τους.</seg>
                    <seg xml:id="ParlaMint-GR_2021-01-27-S1-commons.seg163">Θα συμφωνήσω μαζί σας ότι πρέπει, αλλά και υπάρχει ενδιαφέρον για τις σχολικές αίθουσες, καίτοι η ανέγερσή τους δεν είναι δική μας ευθύνη, γι' αυτό κάναμε έρευνα, για να έχουμε πλήρη απάντηση στην ερώτησή σας. Από την έρευνα των υπηρεσιών προέκυψε ότι ο Δήμος Πέλλας έχει καταθέσει τεχνικό δελτίο με τίτλο «Ανέγερση Μουσικού Σχολείου Γιαννιτσών» στο πρόγραμμα «ΦΙΛΟΔΗΜΟΣ», έχει υποβάλει όλες τις σχετικές άδειες, κτηριολογικό πρόγραμμα, εγκεκριμένο τοπικό ρυμοτομικό για την προτεινόμενη θέση ανέγερσής του. Η πρόταση αυτή δεν εντάχθηκε στο πρόγραμμα «ΦΙΛΟΔΗΜΟΣ I» και υποβλήθηκε εκ νέου από τον δήμο στο πρόγραμμα «ΑΝΤΩΝΗΣ ΤΡΙΤΣΗΣ» και συγκεκριμένα στη δράση με τίτλο «Αξιοποίηση του κτηριακού αποθέματος των δήμων», η οποία δράση έχει καταληκτική ημερομηνία υποβολής προτάσεων την 31η Μαρτίου 2021.</seg>
                    <seg xml:id="ParlaMint-GR_2021-01-27-S1-commons.seg164">Θα σας ενημερώσω, επίσης, ότι σε ό,τι αφορά τον σχεδιασμό, την κατασκευή και τη χρηματοδότηση, τη συντήρηση και τη λειτουργία δεκαεπτά σχολικών μονάδων στην Περιφέρεια Κεντρικής Μακεδονίας στο πρόγραμμα ΣΔΙΤ, που ενέκρινε η Διυπουργική Επιτροπή ΣΔΙΤ στις 16-1-2021, με αναθέτουσα αρχή την εταιρεία «ΚΤΗΡΙΑΚΕΣ ΥΠΟΔΟΜΕΣ Α.Ε.», αυτή η Διυπουργική Επιτροπή «κληρονόμησε», εντός εισαγωγικών, αλλά υλοποίησε τις αποφάσεις των ετών 2017 και 2018 του τότε Υπουργού Υποδομών και Μεταφορών κ. Χρήστου Σπίρτζη, οι οποίες δεν περιελάμβαναν το Μουσικό Σχολείο Γιαννιτσών. Το κάναμε αυτό, γιατί η δημόσια διοίκηση έχει συνέχεια.</seg>
                    <seg xml:id="ParlaMint-GR_2021-01-27-S1-commons.seg165">Και θέλω, όμως, να σας πω - για επιπλέον ενημέρωσή σας και για την πληρότητα της απάντησης - ότι η Περιφέρεια Κεντρικής Μακεδονίας έχει συμπεριλάβει στη δική της εισήγηση - έχει μια θετική εισήγηση για την κατασκευή δεκαεπτά διδακτηρίων με τη διαδικασία ΣΔΙΤ, βάσει της αναγκαιότητας των περιφερειακών ενοτήτων της - και το Μουσικό Σχολείο Γιαννιτσών. Είναι αυτή η δεύτερη πρόταση που θα υποβληθεί από την Περιφέρεια Κεντρικής Μακεδονίας προς έγκριση από τη Διυπουργική Επιτροπή ΣΔΙΤ. Έχουν συγκεντρωθεί όλα τα απαραίτητα στοιχεία από τον Δήμο Πέλλας και αναμένεται στο επόμενο διάστημα να υποβληθεί προς τελική έγκριση.</seg>
                    <seg xml:id="ParlaMint-GR_2021-01-27-S1-commons.seg166">Ευχαριστώ πολύ, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u36" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg167">Ωραία.</seg>
                    <seg xml:id="ParlaMint-GR_2021-01-27-S1-commons.seg168">Προχωρούμε στην τελευταία ερώτηση, στη δεύτερη με αριθμό 341/25-1-2021 επίκαιρη ερώτηση πρώτου κύκλου του Βουλευτή Ηλείας του Κινήματος Αλλαγής κ. Μιχάλη Κατρίνη προς την Υπουργό Παιδείας και Θρησκευμάτων, με θέμα: «Επιτακτική η ανάγκη ενίσχυσης του Τμήματος Μουσειολογίας στον Πύργο».</seg>
                    <seg xml:id="ParlaMint-GR_2021-01-27-S1-commons.seg169">Θα απαντήσει, όπως είπα, ο Υφυπουργός Παιδείας και Θρησκευμάτων κ. Συρίγος.</seg>
                    <seg xml:id="ParlaMint-GR_2021-01-27-S1-commons.seg170">Ορίστε, κύριε Κατρίνη, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u37" ana="#regular" who="#ΚΑΤΡΙΝΗΣ_ΙΩΑΝΝΗ_ΜΙΧΑΗΛ">
                    <seg xml:id="ParlaMint-GR_2021-01-27-S1-commons.seg171">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg172">Κύριε Υπουργέ, όπως ξέρετε, το Τμήμα Μουσειολογίας του Πανεπιστημίου Πατρών, με έδρα στον Πύργο, είναι το μοναδικό προπτυχιακό τμήμα με αντικείμενο τις μουσειακές σπουδές.</seg>
                    <seg xml:id="ParlaMint-GR_2021-01-27-S1-commons.seg173">Και κάνω ερώτηση για αυτό, γιατί εμείς στην Ηλεία έχουμε δικαιολογημένα πολλά παράπονα διαχρονικά από τη στάση των κυβερνήσεων σε σχέση με την ένταξη της Ηλείας στον χάρτη της τριτοβάθμιας εκπαίδευσης. Και μιλάμε για έναν νομό που έχει την τιμή να φιλοξενεί τον κάλλιστον της Ελλάδος τόπον, την Αρχαία Ολυμπία. Παρ' όλα αυτά, έχει παραμεληθεί διαχρονικά και αυτή τη στιγμή έχουμε τμήματα που, ενώ έχουν ιδρυθεί, είναι σε αναστολή και τμήματα τα οποία, ενώ λειτουργούν, στην πράξη δεν στηρίζονται και από πρυτανικές αρχές, αλλά και από την ηγεσία του Υπουργείου Παιδείας.</seg>
                    <seg xml:id="ParlaMint-GR_2021-01-27-S1-commons.seg174">Και μιλάω συγκεκριμένα για το Τμήμα Μουσειολογίας του Πανεπιστημίου Πατρών. Πεντακόσιοι ενεργοί φοιτητές σε δύο χρόνια λειτουργίας, έχει, όμως, επιφορτιστεί και με την επιστημονική ευθύνη χιλίων εκατό φοιτητών του Τμήματος ΤΕΙ που καταργήθηκε, Διοίκησης, Οικονομίας, Πολιτισμικών και Τουριστικών Μονάδων, μέχρι να ολοκληρώσουν τις σπουδές τους, τουλάχιστον για δύο ακόμα έτη.</seg>
                    <seg xml:id="ParlaMint-GR_2021-01-27-S1-commons.seg175">Η έλλειψη διδασκόντων έχει απτά οδυνηρά αποτελέσματα. Το 50% των μαθημάτων του χειμερινού εξαμήνου των φοιτητών της Μουσειολογίας δεν διδάχθηκε και το 70% των χειμερινών μαθημάτων του τμήματος που καταργήθηκε επίσης δεν διδάχτηκε, ενώ υπάρχουν φοιτητές οι οποίοι, ενώ έχουν περατώσει το πρόγραμμα σπουδών από το προηγούμενο τμήμα, δεν μπορούν να ολοκληρώσουν, γιατί δεν παίρνουν πτυχιακή λόγω έλλειψης διδασκόντων.</seg>
                    <seg xml:id="ParlaMint-GR_2021-01-27-S1-commons.seg176">Ο Πρύτανης του Πανεπιστημίου Πατρών μαζί με τους καθηγητές την 1η Δεκέμβριου έστειλε στην ηγεσία του Υπουργείου Παιδείας - δεν ήσασταν τότε εσείς - μία αγωνιώδη επιστολή, ζητώντας ειδική γραμμή στήριξης για την εύρυθμη αλλά και αυτοδύναμη συνάμα λειτουργία του τμήματος.</seg>
                    <seg xml:id="ParlaMint-GR_2021-01-27-S1-commons.seg177">Την επιστολή αυτή, κύριε Πρόεδρε - και το λέω γιατί ξέρω ότι έχετε ιδιαίτερη ευαισθησία σε αυτό - , την έχουν συνυπογράψει όλοι οι Βουλευτές του Νομού Ηλείας, η κ. Αυγερινοπούλου, ο κ. Τζαβάρας, ο κ. Νικολακόπουλος, ο κ. Καλαματιανός και ο ομιλών, δείχνοντας μία πρωτοφανή συστράτευση των αιρετών εκπροσώπων της Ηλείας στο Κοινοβούλιο σε έναν στόχο, ο οποίος θεωρούμε ότι είναι και δίκαιος.</seg>
                    <seg xml:id="ParlaMint-GR_2021-01-27-S1-commons.seg178">Και επειδή επίκειται αξιολόγηση από την Εθνική Αρχή Ανώτατης Εκπαίδευσης και αυτή η αξιολόγηση, κύριε Υπουργέ, θα γίνει σε ένα τμήμα το οποίο δεν στηρίχθηκε από την προηγούμενη πρυτανική αρχή - χαρακτηριστικά θα σας πω ότι τριάντα οκτώ θέσεις μελών ΔΕΠ έδωσε το 2019-2020 το Υπουργείο Παιδείας στο Πανεπιστήμιο Πατρών, ούτε μία δεν πήγε στο Τμήμα Μουσειολογίας - , άρα δεν μπόρεσε αυτό το τμήμα στον ενάμιση χρόνο λειτουργίας να αναπτύξει και όλες τις δράσεις και δυνατότητές του.</seg>
                    <seg xml:id="ParlaMint-GR_2021-01-27-S1-commons.seg179">Με όλα αυτά τα δεδομένα, ερωτώ δύο συγκεκριμένα πράγματα: πρώτον, αν προτίθεστε να στελεχώσετε με ακαδημαϊκό μόνιμο προσωπικό το τμήμα μέσω της ενίσχυσης του Πανεπιστημίου Πατρών ή με διδάσκοντες, όπως είναι αυτοί του π.δ.407- αυτή τη στιγμή αυτή η δυνατότητα υπάρχει - , τουλάχιστον τέσσερις σε κάθε εξάμηνο, ώστε να μπορέσουν να διδαχθούν και τα μαθήματα που δεν έγιναν το χειμερινό εξάμηνο και, δεύτερον, αν θα ολοκληρωθούν επιτέλους οι μετατάξεις δύο θέσεων ΕΔΙΠ που εκκρεμούν από τον Ιούλιο - δεν ξέρω αν είναι στο Υπουργείο Παιδείας, αν είναι στο Υπουργείο Εσωτερικών - , αλλά θα δώσουν δυνατότητα αύξησης των διδασκόντων στο τμήμα και αν θα ενισχύσετε με δύο θέσεις τουλάχιστον ΕΤΕΠ και διοικητικού προσωπικού το τμήμα, που είναι όρος επιβίωσης και εύρυθμης λειτουργίας.</seg>
                    <seg xml:id="ParlaMint-GR_2021-01-27-S1-commons.seg180">Ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u38" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg181">Ορίστε, κύριε Συρίγο, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u39" ana="#regular" who="#ΣΥΡΙΓΟΣ_ΜΑΤΘΑΙΟΥ_ΕΥΑΓΓΕΛΟΣ_ΑΓΓΕΛΟΣ">
                    <seg xml:id="ParlaMint-GR_2021-01-27-S1-commons.seg182">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg183">Κύριε συνάδελφε, θίξατε ένα πολύ σημαντικό θέμα. Στην Ελλάδα έχουμε θησαυρούς που πολλές φορές δεν ξέρουμε πώς να τους χειριστούμε, πώς να τους αντιμετωπίσουμε. Αναφερθήκατε στο παράδειγμα του Νομού Ηλείας και της Αρχαίας Ολυμπίας και εμείς, αντί να εκμεταλλευθούμε την παγκόσμια απήχηση που έχει το όνομα «Ολυμπία», καθόμαστε και παίζουμε, όπως κάναμε το 2019 με τον ν.4610, όπου φτιάξαμε Τμήμα Μουσειολογίας με δύο μέλη ΔΕΠ.</seg>
                    <seg xml:id="ParlaMint-GR_2021-01-27-S1-commons.seg184">Καλούμαστε, λοιπόν, τώρα να χειριστούμε μία κατάσταση, στην οποία ένα τμήμα ενός παλαιού ΤΕΙ, με όλους τους αριθμούς που ορθώς αναφέρατε, προσπαθεί να επιβιώσει με δύο μέλη ΔΕΠ.</seg>
                    <seg xml:id="ParlaMint-GR_2021-01-27-S1-commons.seg185">Σε αυτό το πλαίσιο, όμως, και επειδή το κράτος πραγματικά έχει συνέχεια και είμαστε υποχρεωμένοι να αναλάβουμε και τα λάθη που έχουν γίνει στο παρελθόν - ασχέτως αν έχουν γίνει από προηγούμενη κυβέρνηση - , μπορούμε να πούμε αυτά που θα σας πω παρακάτω.</seg>
                    <seg xml:id="ParlaMint-GR_2021-01-27-S1-commons.seg186">Έχουμε διαθέσει στο Πανεπιστήμιο Πατρών τριάντα πέντε θέσεις μελών ΔΕΠ. Με απόφαση της Συγκλήτου δόθηκαν δύο θέσεις μελών ΔΕΠ, με βάση το π.δ.409/1980, για την κάλυψη των αναγκών του εαρινού εξαμήνου και έχουν διατεθεί πέντε θέσεις εκπαιδευτικού προσωπικού για το ακαδημαϊκό έτος 2020-2021, στο πλαίσιο της αποκτήσεως ακαδημαϊκής εμπειρίας. Αυτοί είναι νέοι διδάκτορες, οι οποίοι κάνουν συμβάσεις ανά εξάμηνο ή ανά έτος, για να μπορέσουν να αποκτήσουν ακαδημαϊκή εμπειρία.</seg>
                    <seg xml:id="ParlaMint-GR_2021-01-27-S1-commons.seg187">Στη Γραμματεία έχουν τοποθετηθεί και υπηρετούν τρεις διοικητικοί υπάλληλοι και παράλληλα εκκρεμούν διαδικασίες διορισμού διοικητικού προσωπικού του πρώην ΤΕΙ Δυτικής Ελλάδας με έδρα τον Πύργο σε τρία ακόμη άτομα.</seg>
                    <seg xml:id="ParlaMint-GR_2021-01-27-S1-commons.seg188">Ως προς τις μετατάξεις ΕΔΙΠ, πράγματι υπάρχουν δύο αιτήσεις εκπαιδευτικών για μετάταξη σε θέσεις εργαστηριακού διδακτικού προσωπικού. Έχει ολοκληρωθεί ο απαιτούμενος έλεγχος νομιμότητας και η διαδικασία βρίσκεται σε εξέλιξη, προκειμένου να διοριστούν.</seg>
                </u>
                <u xml:id="ParlaMint-GR_2021-01-27-S1-commons.u40" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg189">Ευχαριστούμε, κύριε Υπουργέ.</seg>
                    <seg xml:id="ParlaMint-GR_2021-01-27-S1-commons.seg190">Τον λόγο έχει ο κ. Κατρίνης.</seg>
                </u>
                <u xml:id="ParlaMint-GR_2021-01-27-S1-commons.u41" ana="#regular" who="#ΚΑΤΡΙΝΗΣ_ΙΩΑΝΝΗ_ΜΙΧΑΗΛ">
                    <seg xml:id="ParlaMint-GR_2021-01-27-S1-commons.seg191">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg192">Κύριε Υπουργέ, κατ' αρχάς θέλω να σας ευχαριστήσω γιατί είστε ακριβής σε αυτά που λέτε, συνοπτικός, λακωνικός, αλλά ουσιαστικός. Πρέπει, όμως, να επαναφέρουμε τα πράγματα στην ορθή διάσταση. Δηλαδή, αυτή τη στιγμή υπηρετούν δύο μέλη ΔΕΠ όντως στο Τμήμα Μουσειολογίας. Αυτό δεν συνέβη τυχαία. Με τον νόμο που αναφέρατε, της προηγούμενης κυβέρνησης, δόθηκε η δυνατότητα σε υπηρετούντα μέλη ΔΕΠ να κάνουν αίτηση και να μεταταγούν σε άλλα τμήματα του ίδιου πανεπιστημίου. Αυτό είχε ως αποτέλεσμα τρεις καθηγητές που ήταν στον Πύργο να φύγουν και να πάνε στην Πάτρα. Άρα αποψιλώθηκε η λειτουργία του τμήματος και γι' αυτό ζητούμε την παρέμβαση και αρωγή της πολιτείας σε ένα αίτημα που, επαναλαμβάνω, το προσυπογράφουν και συνυπογράφουν όλοι οι Βουλευτές και οι αυτοδιοικητικοί της περιοχής. Και νομίζω ότι και εσείς καταλαβαίνετε ότι έχει στοιχεία ορθότητας και βιωσιμότητας και πρέπει να επανέλθουμε στην προηγούμενη κατάσταση.</seg>
                    <seg xml:id="ParlaMint-GR_2021-01-27-S1-commons.seg193">Όντως, το Πανεπιστήμιο Πατρών έχει δεσμευθεί - και το κάνει μέσω της επιστολής ο κ. Μπούρας, αλλά το έχει πει και σε συζητήσεις - ότι, αν και εφόσον ενισχυθεί, θα κατανείμει με δικαιοσύνη αυτό που αναλογεί στο Τμήμα Μουσειολογίας στον Πύργο.</seg>
                    <seg xml:id="ParlaMint-GR_2021-01-27-S1-commons.seg194">Όμως, υπάρχουν προβλήματα που απαιτούν άμεση στελέχωση. Δηλαδή, πέρα από αυτές τις θέσεις που έχουν εγκριθεί, θα πρέπει αυτή τη στιγμή να δοθεί και μία προτεραιότητα πολιτική, δημοσιονομική, εκπαιδευτική, πολιτισμική - δεν ξέρω - στο Τμήμα Μουσειολογίας στον Πύργο και να στελεχωθεί αυτή τη στιγμή. Τουλάχιστον να έχει οκτώ μέλη ΔΕΠ, τουλάχιστον μία ή δύο θέσεις ΕΤΕΠ - δεν μου απαντήσατε και περιμένω τη δευτερολογία αν έχετε κάτι να μου πείτε - , δύο άτομα διοικητικό προσωπικό και να ολοκληρωθούν και αυτές οι δύο θέσεις ΕΔΙΠ, που θα δώσουν μία σημαντική ανάσα στο πρόβλημα διδασκαλίας που αντιμετωπίζει αυτή τη στιγμή όχι το τμήμα, κύριε Υπουργέ, αλλά οι εκατοντάδες φοιτητές, οι οποίοι δεν διδάσκονται τα μαθήματα και θα απορούν οι γονείς τους τι κάνει το ελληνικό κράτος για τα παιδιά τους που φοιτούν σε μια άλλη πόλη.</seg>
                    <seg xml:id="ParlaMint-GR_2021-01-27-S1-commons.seg195">Τώρα δεν θα αναφερθώ στην εγγύτητα με την Αρχαία Ολυμπία, το Κάστρο Χλεμούτσι, τον Επικούριο Απόλλωνα και όλους τους πολιτισμικούς θησαυρούς παγκόσμιας ακτινοβολίας, όπως είπατε και εσείς πολύ σωστά, που εδρεύουν στην Ηλεία. Όμως είναι ένα τμήμα το οποίο πραγματικά παρέχει εφόδια επιστημονικά και επαγγελματικά στους φοιτητές του.</seg>
                    <seg xml:id="ParlaMint-GR_2021-01-27-S1-commons.seg196">Θέλω να σας πω, επειδή ξέρω ότι έχετε ευαισθησία σε αυτό - και ολοκληρώνω, κύριε Πρόεδρε - ότι το πρόγραμμα σπουδών και το γνωστικό αντικείμενο του Τμήματος Μουσειολογίας διδάσκεται σε πάρα πολλά πανεπιστήμια του εξωτερικού. Ενδεικτικά θα σας αναφέρω το Rochester Institute, το University of Lemmy στον Καναδά, το University of British Columbia επίσης στον Καναδά, το University of Iowa. Στο Reading στην Αγγλία και στο Bailor έχουν προπτυχιακό αντικείμενο τις μουσειακές σπουδές. Άρα αυτό το αντικείμενο, που είναι μοναδικό στην Ελλάδα στο Τμήμα Μουσειολογίας, δεν είναι εφεύρεση ελληνική, υπάρχει παντού. Και αλίμονο αν δεν υποστηριχθεί για να συνεχίσει να υπάρχει και στην Ελλάδα! Υπάρχουν αίθουσες διδασκαλίας οι οποίες είναι σε πολύ καλό επίπεδο και βεβαίως χρειάζεται ενίσχυση εξοπλισμού.</seg>
                    <seg xml:id="ParlaMint-GR_2021-01-27-S1-commons.seg197">Επειδή φέρνετε και ένα νομοσχέδιο που έχει σχέση με το εύρος της βαθμολογίας που, κατά την άποψή σας, συνιστά κριτήριο για τη βιωσιμότητα, θέλω να σας πω ότι σε ενάμιση χρόνο λειτουργίας, με όλα αυτά τα προβλήματα που περιέγραψα, το τμήμα βρίσκεται στον μέσο όρο του εύρους βαθμολογίας των πανεπιστημιακών τμημάτων. Όμως, είναι ένα τμήμα το οποίο δεν στηρίχθηκε από την προηγούμενη πρυτανική αρχή και πρέπει τώρα να στηριχθεί από την Κυβέρνηση και τη νέα πρυτανική αρχή, που η επιστολή της, που σας κατέθεσα την 1η Δεκεμβρίου, συνιστά την πιο απτή απόδειξη ότι όντως πιστεύει στη βιωσιμότητα του τμήματος.</seg>
                    <seg xml:id="ParlaMint-GR_2021-01-27-S1-commons.seg198">Ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u42" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg199">Κύριε Υφυπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u43" ana="#regular" who="#ΣΥΡΙΓΟΣ_ΜΑΤΘΑΙΟΥ_ΕΥΑΓΓΕΛΟΣ_ΑΓΓΕΛΟΣ">
                    <seg xml:id="ParlaMint-GR_2021-01-27-S1-commons.seg200">Κύριε Κατρίνη, είπατε την κρίσιμη φράση: «Δεν στηρίχθηκε από την προηγούμενη πρυτανική αρχή». Γιατί το λέω αυτό; Διότι βλέπω, κοιτάζοντας από τον κατάλογο του Υπουργείου Παιδείας, ότι για το ακαδημαϊκό έτος 2019-2020 εγκρίθηκαν πεντακόσιες θέσεις διδακτικού προσωπικού, δηλαδή μελών ΔΕΠ, σε όλη την Ελλάδα, εκ των οποίων τριάντα οκτώ αποδόθηκαν στο Πανεπιστήμιο Πάτρας. Στις 16 Ιουλίου δόθηκαν διακόσιες ακόμη θέσεις μελών ΔΕΠ και κατανεμήθηκαν δώδεκα θέσεις στο Πανεπιστήμιο της Πάτρας. Στις 30 Σεπτεμβρίου του 2020 δόθηκαν τριακόσιες πενήντα θέσεις, εκ των οποίων είκοσι τρεις στο Πανεπιστήμιο της Πάτρας.</seg>
                    <seg xml:id="ParlaMint-GR_2021-01-27-S1-commons.seg201">Επίσης, δόθηκε έκτακτο εκπαιδευτικό προσωπικό για το φετινό ακαδημαϊκό έτος διακόσιες ογδόντα τέσσερις θέσεις, εκ των οποίων είκοσι τρεις πάλι στο Πανεπιστήμιο Πάτρας.</seg>
                    <seg xml:id="ParlaMint-GR_2021-01-27-S1-commons.seg202">Τέλος, για τα ΕΤΕΠ, που έχετε ρωτήσει ειδικώς στην ερώτηση που καταθέσατε, έχουν κατανεμηθεί στο Πανεπιστήμιο Πατρών τρεις θέσεις ΕΤΕΠ.</seg>
                    <seg xml:id="ParlaMint-GR_2021-01-27-S1-commons.seg203">Τα λέω όλα αυτά, διότι η επιμέρους κατανομή όλων των ως άνω θέσεων ανά τμήμα γίνεται με αποφάσεις της Συγκλήτου του πανεπιστημίου, σύμφωνα με το άρθρο 13 του ν.4485/2007. Επομένως είναι το πανεπιστήμιο εκείνο το οποίο αποφασίζει. Το Υπουργείο διαθέτει τις θέσεις στο πανεπιστήμιο και αυτό αποφασίζει πού θα τις διαθέσει.</seg>
                    <seg xml:id="ParlaMint-GR_2021-01-27-S1-commons.seg204">Θεωρήστε αυτονόητο ότι θα μιλήσουμε και με τον Πρύτανη του Πανεπιστημίου Πατρών, για να δούμε πώς μπορεί να βοηθηθεί το τμήμα. Όμως, η τελική απόφαση εναπόκειται στη Σύγκλητο του Πανεπιστημίου Πατρών.</seg>
                </u>
                <u xml:id="ParlaMint-GR_2021-01-27-S1-commons.u44" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg205">Ενενήντα έξι άτομα μέτρησα πάντως, ακούγοντας, ότι έχει πάρει το Πανεπιστήμιο Πατρών.</seg>
                    <seg xml:id="ParlaMint-GR_2021-01-27-S1-commons.seg206">Σας ζηλεύουν Μιχάλη οι Πατρινοί, γι' αυτό.</seg>
                </u>
                <u xml:id="ParlaMint-GR_2021-01-27-S1-commons.u45" ana="#regular" who="#ΚΑΤΡΙΝΗΣ_ΙΩΑΝΝΗ_ΜΙΧΑΗΛ">
                    <seg xml:id="ParlaMint-GR_2021-01-27-S1-commons.seg207">Ούτε εκατό, κύριε Πρόεδρε!</seg>
                </u>
                <u xml:id="ParlaMint-GR_2021-01-27-S1-commons.u46" ana="#chair" who="#ΚΑΚΛΑΜΑΝΗΣ_ΜΙΧΑΗΛ_ΝΙΚΗΤΑΣ">
                    <seg xml:id="ParlaMint-GR_2021-01-27-S1-commons.seg208">Αγαπητοί συνάδελφοι, ολοκληρώθηκε η συζήτηση των επίκαιρων ερωτήσεων.</seg>
                    <seg xml:id="ParlaMint-GR_2021-01-27-S1-commons.seg209">Θα διακόψουμε για λίγο τη συνεδρίαση και θα επανέλθουμε στις 11.00΄ ακριβώς. Παρακαλώ τις Γραμματείες των Κοινοβουλευτικών Ομάδων να ενημερώσουν εκπροσώπους και εισηγητές να είναι στις 11.00΄ εδώ, σύμφωνα με τη συμπληρωματική ημερήσια διάταξη που έχει διανεμηθεί.</seg>
                    <seg xml:id="ParlaMint-GR_2021-01-27-S1-commons.seg210">Ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u47" ana="#chair" who="#ΚΩΝΣΤΑΝΤΙΝΟΠΟΥΛΟΣ_ΚΩΝΣΤΑΝΤΙΝΟΥ_ΟΔΥΣΣΕΑΣ">
                    <seg xml:id="ParlaMint-GR_2021-01-27-S1-commons.seg211">Κυρίες και κύριοι συνάδελφοι, συνεχίζεται η συνεδρίαση.</seg>
                    <seg xml:id="ParlaMint-GR_2021-01-27-S1-commons.seg212">Εισερχόμαστε στη συμπληρωματική ημερήσια διάταξη της ΝΟΜΟΘΕΤΙΚΗΣ ΕΡΓΑΣΙΑΣ</seg>
                    <seg xml:id="ParlaMint-GR_2021-01-27-S1-commons.seg213">Μόνη συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Ναυτιλίας και Νησιωτικής Πολιτικής: «Ολοκληρωμένη θαλάσσια πολιτική στον νησιωτικό χώρο, διατάξεις για συμμόρφωση με υποχρεώσεις διεθνούς ναυσιπλοΐας και την αναβάθμιση Λ.Σ. - ΕΛ.ΑΚΤ. και ειδικές ρυθμίσεις για την ψηφιοποίηση και εν γένει ενίσχυση της ανταγωνιστικότητας της ελληνικής ναυτιλίας στη μετά - COVID εποχή».</seg>
                    <seg xml:id="ParlaMint-GR_2021-01-27-S1-commons.seg214">Η Διάσκεψη των Προέδρων αποφάσισε στη συνεδρίαση στις 21 Ιανουαρίου 2021 τη συζήτηση του νομοσχεδίου σε μία συνεδρίαση, ενιαία, επί της αρχής, επί των άρθρων και των τροπολογιών.</seg>
                    <seg xml:id="ParlaMint-GR_2021-01-27-S1-commons.seg215">Ειδικότερα, ως προς την οργάνωση της συζήτησης, προτείνονται, εκτός από τους εισηγητές, τους ειδικούς αγορητές, τους Κοινοβουλευτικούς Εκπροσώπους, καθώς και τους Υπουργούς και τρεις κύκλοι ομιλητών, που θα συμμετάσχουν στη συζήτηση με φυσική παρουσία. Κάθε κύκλος θα αποτελείται από δώδεκα ομιλητές με την εξής αναλογία: πέντε από τη Νέα Δημοκρατία, τρεις από τον ΣΥΡΙΖΑ, ένας από το Κίνημα Αλλαγής, ένας από το ΚΚΕ, ένας από την Ελληνική Λύση και ένας από το ΜέΡΑ25. Επίσης, θα προστεθούν και δύο κύκλοι ομιλητών που θα συμμετάσχουν στη συζήτηση αυτή με τηλεδιάσκεψη μέσω της πλατφόρμας «WEBEX», καθώς ο κύκλος θα αποτελείται από δώδεκα ομιλητές με την ίδια αναλογία. Τα ονόματα των ομιλητών έχουν ήδη οριστεί από τις Κοινοβουλευτικές Ομάδες με σχετικές επιστολές.</seg>
                    <seg xml:id="ParlaMint-GR_2021-01-27-S1-commons.seg216">Συμφωνεί το Σώμα;</seg>
                </u>
                <vocal type="shouting">
                    <desc>Μάλιστα, μάλιστα.</desc>
                </vocal>
                <u xml:id="ParlaMint-GR_2021-01-27-S1-commons.u48" ana="#chair" who="#ΚΩΝΣΤΑΝΤΙΝΟΠΟΥΛΟΣ_ΚΩΝΣΤΑΝΤΙΝΟΥ_ΟΔΥΣΣΕΑΣ">
                    <seg xml:id="ParlaMint-GR_2021-01-27-S1-commons.seg217">Το Σώμα συνεφώνησε.</seg>
                    <seg xml:id="ParlaMint-GR_2021-01-27-S1-commons.seg218">Κυρίες και κύριοι συνάδελφοι, σας ενημερώνω ότι έχει κατατεθεί αίτηση ονομαστικής ψηφοφορίας από την Κοινοβουλευτική Ομάδα του ΣΥΡΙΖΑ για τα άρθρα 22, 25, 30 και επί των τροπολογιών με γενικούς αριθμούς 717 και 718. Εάν κάποιο κόμμα θέλει να καταθέσει αίτηση ονομαστικής ψηφοφορίας, να το κάνει γνωστό τώρα, ώστε να ετοιμασθούν οι διαδικασίες.</seg>
                    <seg xml:id="ParlaMint-GR_2021-01-27-S1-commons.seg219">Τον λόγο έχει ο εισηγητής της Νέας Δημοκρατίας κ. Στέφανος Γκίκας για δεκαπέντε λεπτά.</seg>
                </u>
                <u xml:id="ParlaMint-GR_2021-01-27-S1-commons.u49" ana="#regular" who="#ΓΚΙΚΑΣ_ΣΩΤΗΡΙΟΥ_ΣΤΕΦΑΝΟΣ">
                    <seg xml:id="ParlaMint-GR_2021-01-27-S1-commons.seg220">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg221">Κύριοι Υπουργοί, κυρίες και κύριοι συνάδελφοι, στα διακόσια και πλέον κατοικημένα νησιά της Ελλάδας διαμένει πάνω από το 15% του πληθυσμού της χώρας, με τις κύριες δραστηριότητές του να σχετίζονται με τον τουρισμό, τη θάλασσα και τη ναυτιλία. Σε αντίθεση, όμως, με την ηπειρωτική οικονομία, η νησιωτική οικονομία καλείται να αντιμετωπίσει γνωστούς επιβαρυντικούς παράγοντες, όπως είναι το αυξημένο κόστος μεταφορών, η ασυνέχεια του χώρου και οι αυξημένες απαιτήσεις σε υποδομές και εξοπλισμούς. Ωστόσο, έως σήμερα απουσίαζε από το νομικό οπλοστάσιο της χώρας μία ολοκληρωμένη πολιτική για τη στήριξη και την ενίσχυση των νησιωτικών μας περιοχών, ώστε να ξεπεραστούν προβλήματα που στέκονται εμπόδιο στις αναπτυξιακές προοπτικές και στην αξιοποίηση των νησιών μας.</seg>
                    <seg xml:id="ParlaMint-GR_2021-01-27-S1-commons.seg222">Η συγκεκριμένη νομοθετική πρωτοβουλία καλύπτει αυτό το σοβαρό κενό, θεσμοθετώντας για πρώτη φορά μια νησιωτική πολιτική μέσα από την υποχρέωση κατάρτισης της εθνικής στρατηγικής για την ολοκληρωμένη θαλάσσια πολιτική στον νησιώτικο χώρο. Η νέα νησιωτική πολιτική αποτελεί μέρος του Εθνικού Προγράμματος Μεταρρυθμίσεων «ΕΛΛΑΔΑ ΜΠΡΟΣΤΑ» και έχει στον πυρήνα της την κεντρική πολιτική επιλογή αυτής της Κυβέρνησης για την αξιοποίηση των αναπτυξιακών προοπτικών των νησιών μας και την οικονομική, κοινωνική και εδαφική συνοχή του νησιωτικού χώρου, αλλά πάντα στο πλαίσιο της θαλάσσιας οικονομίας.</seg>
                    <seg xml:id="ParlaMint-GR_2021-01-27-S1-commons.seg223">Η νέα νησιωτική πολιτική διασφαλίζει τη διακριτή αντιμετώπιση των μικρών και πολύ μικρών νησιών με την υιοθέτηση ειδικών προγραμμάτων. Ασκεί ειδική αναπτυξιακή πολιτική για τα νησιά και υιοθετεί ειδικά προγράμματα με τομεακές πολιτικές στον νησιωτικό χώρο.</seg>
                    <seg xml:id="ParlaMint-GR_2021-01-27-S1-commons.seg224">Η εθνική στρατηγική είναι ένα ενιαίο κείμενο πολιτικής που συντάσσεται κάθε πέντε χρόνια και θέτει ειδικούς αναπτυξιακούς στόχους στους τομείς της δημόσιας πολιτικής, που σχετίζονται με τη λιμενική πολιτική και τις ναυτιλιακές υποδομές, τις θαλάσσιες ενδομεταφορές, τη νησιωτική ανταγωνιστικότητα και επιχειρηματικότητα, τη θαλάσσια επιτήρηση και τη στρατηγική ασφαλείας στη θάλασσα, τα γαλάζια επαγγέλματα και τις επενδύσεις στη γαλάζια οικονομία, την ψηφιακή διακυβέρνηση και βεβαίως στο τρίπτυχο «υγεία - πρόνοια - εκπαίδευση».</seg>
                    <seg xml:id="ParlaMint-GR_2021-01-27-S1-commons.seg225">Διατυπώνει κεντρικές επιδιώξεις, στρατηγικούς και ειδικούς αναπτυξιακούς στόχους, ειδικά σχέδια δράσης και, όπως είπαμε, δράσεις για τα μικρά και απομακρυσμένα νησιά. Επιπλέον, περιλαμβάνει μηχανισμό παρακολούθησης και αξιολόγησης της πορείας υλοποίησής της.</seg>
                    <seg xml:id="ParlaMint-GR_2021-01-27-S1-commons.seg226">Κατά τη διαδικασία κατάρτισης της εθνικής στρατηγικής λαμβάνεται υπ' όψιν και η αρχή της μη διάκρισης, όπως, επί παραδείγματι, λόγω αναπηρίας, ενώ διασφαλίζεται η προσβασιμότητα σε άτομα με αναπηρία.</seg>
                    <seg xml:id="ParlaMint-GR_2021-01-27-S1-commons.seg227">Η υλοποίηση της εθνικής στρατηγικής δεν παρακάμπτει τις κοινοβουλευτικές διαδικασίες. Προβλέπεται η υποχρεωτική σύνταξη της ετήσιας έκθεσης αξιολόγησης και αποτίμησης των αποτελεσμάτων και των συνεπειών των πολιτικών που εφαρμόστηκαν στον νησιωτικό χώρο από το Συμβούλιο Νησιωτικής Πολιτικής, η οποία παρουσιάζεται και αναλύεται στην αρμόδια επιτροπή της Βουλής.</seg>
                    <seg xml:id="ParlaMint-GR_2021-01-27-S1-commons.seg228">Επειδή ένα κείμενο πολιτικής από μόνο του δεν είναι αρκετό, θεσμοθετούνται εργαλεία και κυρίως χρηματοδοτικά προγράμματα, τα οποία θα συμβάλουν καταλυτικά στην προώθηση της εθνικής στρατηγικής.</seg>
                    <seg xml:id="ParlaMint-GR_2021-01-27-S1-commons.seg229">Καταρτίζεται, λοιπόν, το πρόγραμμα «ΝΕΑΡΧΟΣ» για τη χρηματοδότηση έργων δημοσίου χαρακτήρα στους τομείς λιμενικών υποδομών και εγκαταστάσεων, διαχείρισης ενέργειας, θαλασσίων ενδομεταφορών για τη διασφάλιση της θαλάσσιας συγκοινωνιακής εξυπηρέτησης, υποδομών και δικτύων διαχείρισης, μεταφοράς και διανομής ύδατος, ιδίως στα μικρά και πολύ μικρά νησιά.</seg>
                    <seg xml:id="ParlaMint-GR_2021-01-27-S1-commons.seg230">Στο πλαίσιο αυτού του προγράμματος, φορείς της γενικής κυβέρνησης θα συνάπτουν επενδυτικά δάνεια με το Ταμείο Παρακαταθηκών και Δανείων για τη χρηματοδότηση συγκεκριμένων έργων. Η εξυπηρέτηση των δανείων γίνεται από το Πρόγραμμα Δημοσίων Επενδύσεων του Υπουργείου Εμπορικής Ναυτιλίας και Νησιωτικής Πολιτικής και ιδίως από το συγχρηματοδοτούμενο σκέλος του.</seg>
                    <seg xml:id="ParlaMint-GR_2021-01-27-S1-commons.seg231">Επιτρέψτε μου, για να γίνει πιο κατανοητό, να αναφέρω ένα παράδειγμα που θα μπορούσε να λάβει χώρα στην Περιφερειακή Ενότητα Κέρκυρας, που είναι η εκλογική μου περιφέρεια. Ο Οργανισμός Λιμένος Κέρκυρας, ΟΛΚΕ, μπορεί να συνάψει ένα δάνειο με το Ταμείο Παρακαταθηκών και Δανείων, προκειμένου να χρηματοδοτήσει την επισκευή μιας μικρής λιμενικής υποδομής στους Οθωνούς, στα Διαπόντια ή στην Αστρακερή Καρουσάδων στη βόρεια Κέρκυρα και να χρηματοδοτήσει αυτή την επισκευή, τις λιμενικές υποδομές, χωρίς το κόστος του δανείου να επιβαρύνει τον Οργανισμό Λιμένος Κέρκυρας, διότι η εξυπηρέτησή του θα γίνεται από το Υπουργείο Ναυτιλίας και Νησιωτικής Πολιτικής. Άρα είναι πάρα πολύ σημαντικό το συγκεκριμένο πρόγραμμα «ΝΕΑΡΧΟΣ».</seg>
                    <seg xml:id="ParlaMint-GR_2021-01-27-S1-commons.seg232">Με τον ίδιο τρόπο μπορούν να χρηματοδοτηθούν έργα αφαλάτωσης στα μικρά και πολύ μικρά νησιά ή - πάρα πολύ σημαντικό - πολυετείς συμβάσεις που θα διασφαλίσουν την τακτική συγκοινωνία σε άγονες γραμμές.</seg>
                    <seg xml:id="ParlaMint-GR_2021-01-27-S1-commons.seg233">Επίσης, με μια προσθήκη που έγινε, θα μπορούν να προσληφθούν και τεχνικοί σύμβουλοι, όταν δεν υπάρχει η δυνατότητα να αξιοποιηθεί μια μελέτη, ένα έργο.</seg>
                    <seg xml:id="ParlaMint-GR_2021-01-27-S1-commons.seg234">Άλλο εργαλείο πολύ σημαντικό είναι το πρόγραμμα για τη χρηματοδότηση της νησιωτικής επιχειρηματικότητας, που προβλέπει την παροχή κάθε είδους χρηματοδότησης σε μικρομεσαίες επιχειρήσεις που δραστηριοποιούνται σε τομείς της θαλάσσιας οικονομίας.</seg>
                    <seg xml:id="ParlaMint-GR_2021-01-27-S1-commons.seg235">Τέλος, θεσπίζεται το Ταμείο Θαλάσσιας Γαλάζιας Οικονομίας, που στοχεύει στην αξιοποίηση των χρηματοδοτικών μέσων για την ανάπτυξη και την προώθηση της καινοτόμου επιχειρηματικότητας στον τομέα της θαλάσσιας οικονομίας και της γαλάζιας ανάπτυξης και ειδικότερα της ναυτιλιακής τεχνολογίας, του ναυπηγικού εξοπλισμού και βεβαίως της τεχνολογίας στους δύο αυτούς τομείς.</seg>
                    <seg xml:id="ParlaMint-GR_2021-01-27-S1-commons.seg236">Τα τρία χρηματοδοτικά προγράμματα και ιδίως το «ΝΕΑΡΧΟΣ» έχουν εκτός της πρακτικής και σαφή εθνική διάσταση. Ανοίγουν τον δρόμο για σημαντικές επενδύσεις στον νησιωτικό μας χώρο, που με τη σειρά τους φέρνουν ανάπτυξη και νέες θέσεις εργασίας και άρα στηρίζουν την εθνική μας οικονομία.</seg>
                    <seg xml:id="ParlaMint-GR_2021-01-27-S1-commons.seg237">Το σχέδιο νόμου διασφαλίζει, όμως, και την αποτελεσματική και αποδοτική υλοποίηση της εθνικής στρατηγικής, μέσω της θεσμοθέτησης δύο κρίσιμων επίσης εργαλείων. Το ένα είναι η σύσταση του Εθνικού Μητρώου Φορέων Θαλάσσιας Οικονομίας, ένα εργαλείο σύζευξης και συνεργασίας των φορέων που δραστηριοποιούνται στους τομείς της εθνικής στρατηγικής, και το άλλο η Πλατφόρμα Ενιαίας Παρακολούθησης και Τεκμηρίωσης στους τομείς της εθνικής στρατηγικής, η οποία θα λειτουργεί ως μηχανισμός παρακολούθησης και τεκμηρίωσης δεδομένων, όπου θα τηρούνται μελέτες, στοιχεία που συγκεντρώνονται σε όλα τα πεδία της εθνικής στρατηγικής.</seg>
                    <seg xml:id="ParlaMint-GR_2021-01-27-S1-commons.seg238">Κλείνοντας αυτό το κεφάλαιο, πρέπει να τονισθεί ότι αυτή η νομοθετική πρωτοβουλία είναι ένα αποτέλεσμα διεξοδικού διαλόγου. Έγιναν πάνω από δεκατέσσερις περιφερειακές συσκέψεις και διασκέψεις, με περισσότερους από τριακόσιους φορείς, οι οποίοι υπέβαλαν προτάσεις, πολλές από τις οποίες έχουν ενσωματωθεί στην παρούσα νομοθετική πρωτοβουλία.</seg>
                    <seg xml:id="ParlaMint-GR_2021-01-27-S1-commons.seg239">Έρχομαι - γιατί ο χρόνος περνάει - στο δεύτερο μέρος του νομοσχεδίου αυτού, που είναι επίσης σημαντικό και διευθετεί μια σειρά σημαντικών ζητημάτων, που αφορούν κυρίως τη ναυτική εργασία, τη ναυτιλία, το Λιμενικό Σώμα και την ψηφιοποίηση των διαδικασιών.</seg>
                    <seg xml:id="ParlaMint-GR_2021-01-27-S1-commons.seg240">Στο πλαίσιο των οικονομικών συνεπειών της κρίσης του κορωνοϊού, θεσπίζονται ρυθμίσεις για τη στήριξη των πληττόμενων κλάδων. Παρατείνονται, επί παραδείγματι, οι διατάξεις για την αναστολή συμβάσεων ναυτολόγησης ναυτικών για τους μήνες Ιανουάριο και Φεβρουάριο του 2021, σε περίπτωση που τα πλοία τους δεν δραστηριοποιούνται.</seg>
                    <seg xml:id="ParlaMint-GR_2021-01-27-S1-commons.seg241">Επίσης, δίνεται για φέτος η δυνατότητα εξόφλησης των πλοηγικών δικαιωμάτων να πραγματοποιείται εντός εξήντα αντί τριάντα ημερών. Στηρίζονται επίσης τα επαγγελματικά πλοία αναψυχής, καθώς για τον θαλάσσιο τουρισμό η προηγούμενη χρονιά ήταν μια πολύ κακή χρονιά. Παρατείνεται, συνεπώς, κατά τρεις μήνες η προθεσμία καταβολής του ηλεκτρονικού παράβολου ελλειπουσών ημερών ναύλωσης για την καταχώριση των συγκεκριμένων πλοίων στο ηλεκτρονικό μητρώο τουριστικών πλοίων, ενώ ο ελάχιστος χρόνος ναύλωσης για όσα είναι ήδη καταχωρισμένα ή πρόκειται να καταχωρισθούν στο ηλεκτρονικό μητρώο έως τις 31-12-2021 παρατείνεται κατά έναν χρόνο, έτσι ώστε να αποφευχθεί η απώλεια της επαγγελματικής ιδιότητας.</seg>
                    <seg xml:id="ParlaMint-GR_2021-01-27-S1-commons.seg242">Συμπληρώνονται οι διατάξεις του ν.2971/2001 για την παραχώρηση του δικαιώματος χρήσης αιγιαλού παραλίας για επιχειρήσεις ναυπήγησης, επισκευής, συντήρησης, μετατροπής ξύλινων σκαφών μήκους έως σαράντα μέτρων, παραδοσιακή μας τέχνη.</seg>
                    <seg xml:id="ParlaMint-GR_2021-01-27-S1-commons.seg243">Στο νομοσχέδιο αντιμετωπίζονται, επίσης, κρίσιμες ανάγκες στελέχωσης του Λιμενικού Σώματος, με την κάλυψη των κενών οργανικών θέσεων από επιλαχόντες των πινάκων των προκηρύξεων του 2019 των διαγωνισμών για δόκιμους σημαιοφόρους Λιμενικού και λιμενοφυλάκων.</seg>
                    <seg xml:id="ParlaMint-GR_2021-01-27-S1-commons.seg244">Παράλληλα, υπάρχουν ρυθμίσεις που αφορούν τα στελέχη του Λιμενικού Σώματος, όπως η δυνατότητα χορήγησης προκαταβολής εξόδων υπεράσπισης στα στελέχη που βρίσκονται αντιμέτωπα με τη δικαιοσύνη εξαιτίας ενεργειών και παραλείψεων κατά την εκτέλεση των υπηρεσιακών τους καθηκόντων. Αποκαθίσταται έτσι το τεκμήριο της αθωότητας και το κράτος αποδεικνύει έμπρακτα την εμπιστοσύνη και τον σεβασμό που τρέφει στα στελέχη του Λιμενικού Σώματος.</seg>
                    <seg xml:id="ParlaMint-GR_2021-01-27-S1-commons.seg245">Πολύ σημαντική είναι επίσης η πρωτοβουλία του Υπουργείου Ναυτιλίας και Νησιωτικής Πολιτικής να προχωρήσει στη σύσταση Εθνικής Ενιαίας Πλατφόρμας Λιμενικής Κοινότητας, που θα λειτουργεί υπό την αποκλειστική ευθύνη και εποπτεία της Γενικής Γραμματείας Λιμένων. Πρόκειται για ένα εξαιρετικής σημασίας έργο, ενταγμένο στη βίβλο ψηφιακού μετασχηματισμού.</seg>
                    <seg xml:id="ParlaMint-GR_2021-01-27-S1-commons.seg246">Η υποβολή δικαιολογητικών, τιμολογίων κ.λπ. που αφορούν τις υπηρεσίες των λιμένων και την εφοδιαστική αλυσίδα θα πραγματοποιείται πλέον ηλεκτρονικά από τους χρήστες και τους συναλλασσόμενους με τους λιμένες. Μειώνεται συνεπώς δραστικά η γραφειοκρατία, απλοποιούνται οι διαδικασίες και βεβαίως διασφαλίζεται περαιτέρω η διαφάνεια.</seg>
                    <seg xml:id="ParlaMint-GR_2021-01-27-S1-commons.seg247">Κυρίες και κύριοι συνάδελφοι, κλείνοντας τονίζω ότι σήμερα θεσμοθετούμε για πρώτη φορά μια ολοκληρωμένη, σύγχρονη, συνεκτική νησιωτική πολιτική, με εργαλεία και χρηματοδοτικά προγράμματα για τη στήριξη της νησιωτικής οικονομίας και τη βιώσιμη ανάπτυξη των νησιών μας. Πρόκειται για μια τομή, για μια δραστική στροφή επί τα βελτίω στον τρόπο που το κράτος μέχρι τώρα αντιμετώπιζε τις νησιωτικές περιοχές.</seg>
                    <seg xml:id="ParlaMint-GR_2021-01-27-S1-commons.seg248">Γι' αυτό επιθυμώ, ως εισηγητής της Πλειοψηφίας και κυρίως ως νησιώτης Βουλευτής, να ευχαριστήσω τον Υπουργό Ναυτιλίας, τον κ. Πλακιωτάκη, και τους συνεργάτες του γι' αυτή την πολύ σημαντική νομοθετική πρωτοβουλία.</seg>
                    <seg xml:id="ParlaMint-GR_2021-01-27-S1-commons.seg249">Πλήρως εναρμονισμένο με τις ευρωπαϊκές πρακτικές και προδιαγραφές, το νομοσχέδιο δημιουργεί το πλαίσιο, ώστε να αντιμετωπισθούν αποτελεσματικά προβλήματα και ελλείψεις, να αξιοποιηθεί πλήρως η αναπτυξιακή προοπτική του νησιωτικού χώρου και της θαλάσσιας οικονομίας και να εξυπηρετηθούν τα τοπικά, περιφερειακά και, βεβαίως, τα εθνικά συμφέροντα.</seg>
                    <seg xml:id="ParlaMint-GR_2021-01-27-S1-commons.seg250">Για όλους αυτούς τους λόγους, εισηγούμαι την υπερψήφισή του.</seg>
                    <seg xml:id="ParlaMint-GR_2021-01-27-S1-commons.seg251">Σας ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u50" ana="#chair" who="#ΚΩΝΣΤΑΝΤΙΝΟΠΟΥΛΟΣ_ΚΩΝΣΤΑΝΤΙΝΟΥ_ΟΔΥΣΣΕΑΣ">
                    <seg xml:id="ParlaMint-GR_2021-01-27-S1-commons.seg252">Ευχαριστούμε.</seg>
                    <seg xml:id="ParlaMint-GR_2021-01-27-S1-commons.seg253">Κυρίες και κύριοι συνάδελφοι, θα ήθελα να κάνω μια ανακοίνωση προς το Σώμα:</seg>
                    <seg xml:id="ParlaMint-GR_2021-01-27-S1-commons.seg254">Οι Υπουργοί Οικονομικών, Ανάπτυξης και Επενδύσεων, Εξωτερικών, Προστασίας του Πολίτη, Εθνικής Άμυνας, Παιδείας και Θρησκευμάτων, Εργασίας και Κοινωνικών Υποθέσεων, Υγείας, Περιβάλλοντος και Ενέργειας, Πολιτισμού και Αθλητισμού, Δικαιοσύνης, Εσωτερικών, Μετανάστευσης και Ασύλου, Υποδομών και Μεταφορών, Ναυτιλίας και Νησιωτικής Πολιτικής, Αγροτικής Ανάπτυξης και Τροφίμων, Τουρισμού, Επικρατείας, οι Αναπληρωτές Υπουργοί Οικονομικών, Ανάπτυξης και Επενδύσεων, Εξωτερικών και Εσωτερικών, καθώς και ο Υφυπουργός Πολιτισμού και Αθλητισμού κατέθεσαν στις 26-1-2021 σχέδιο νόμου: «Διενέργεια Γενικών Απογραφών έτους 2021 από την Ελληνική Στατιστική Αρχή, επείγουσες ρυθμίσεις για την αντιμετώπιση των επιπτώσεων της πανδημίας του κορωνοϊού COVID -19, επείγουσες δημοσιονομικές και φορολογικές ρυθμίσεις και άλλες διατάξεις».</seg>
                    <seg xml:id="ParlaMint-GR_2021-01-27-S1-commons.seg255">Παραπέμπεται στην αρμόδια Διαρκή Επιτροπή.</seg>
                    <seg xml:id="ParlaMint-GR_2021-01-27-S1-commons.seg256">Τον λόγο έχει τώρα ο κ. Ανδρέας Μιχαηλίδης, Βουλευτής ΣΥΡΙΖΑ.</seg>
                </u>
                <u xml:id="ParlaMint-GR_2021-01-27-S1-commons.u51" ana="#regular" who="#ΜΙΧΑΗΛΙΔΗΣ_ΦΡΑΓΚΟΥΛΗ_ΑΝΔΡΕΑΣ">
                    <seg xml:id="ParlaMint-GR_2021-01-27-S1-commons.seg257">Κύριε Πρόεδρε, επιτρέψτε μου να υπενθυμίσω στους συναδέλφους από το Βήμα της Βουλής ότι σήμερα είναι Ημέρα Μνήμης του Ολοκαυτώματος και ότι σήμερα τιμούμε τα εκατομμύρια των ανθρώπων οι οποίοι εξοντώθηκαν από τους ναζί με βάση τα φυλετικά χαρακτηριστικά τους, τις πολιτικές πεποιθήσεις τους ή τις σεξουαλικές προτιμήσεις τους και τη δέσμευσή μας ότι δεν θα επιτρέψουμε ποτέ πια στο μέλλον τέτοιες φρικαλεότητες σε βάρος της ανθρωπότητας.</seg>
                    <seg xml:id="ParlaMint-GR_2021-01-27-S1-commons.seg258">Κυρίες και κύριοι συνάδελφοι, στο πλαίσιο της συζήτησης του νομοσχεδίου του Υπουργείου Ναυτιλίας και Νησιωτικής Πολιτικής στην αρμόδια επιτροπή, ο κύριος Υπουργός προσπάθησε επανειλημμένα να υπερασπισθεί το νομοσχέδιο που συζητάμε ως μια ολιστική και συγκεκριμένη πολιτική σε θέματα νησιωτικότητας, σε αντίθεση με τις αποσπασματικές, όπως δήλωσε, πολιτικές του παρελθόντος. Αναρωτιέμαι αν ο κύριος Υπουργός τα πιστεύει όλα αυτά, τα οποία βέβαια απέχουν πολύ από την πραγματικότητα.</seg>
                    <seg xml:id="ParlaMint-GR_2021-01-27-S1-commons.seg259">Και θα γίνω πιο συγκεκριμένος. Η συνοχή, η προσεκτική επεξεργασία, η ολιστική προσέγγιση, η προτεραιοποίηση είναι μεταξύ αυτών των χαρακτηριστικών που απουσιάζουν εμφατικά από το νομοσχέδιο και ειδικά από το πρώτο κεφάλαιο, που αφορά την ολοκληρωμένη θαλάσσια πολιτική στον νησιωτικό χώρο.</seg>
                    <seg xml:id="ParlaMint-GR_2021-01-27-S1-commons.seg260">Υπάρχουν σ' αυτό οι ορισμοί της «γαλάζιας ανάπτυξης» και της «θαλάσσιας οικονομίας». Όμως, απουσιάζει μία έστω απόπειρα περιγραφής του βασικού όρου, αυτού της θαλάσσιας πολιτικής. Η δε αναφορά σε νησιωτικό χώρο είναι προσχηματική, αφού, όπως προκύπτει από τα άρθρα, η θαλάσσια πολιτική αφορά το σύνολο του παράκτιου χώρου ή ακόμα και ολόκληρη την επικράτεια της χώρας.</seg>
                    <seg xml:id="ParlaMint-GR_2021-01-27-S1-commons.seg261">Αυτό το διευρυμένο πεδίο εφαρμογής μπορεί όντως να είναι αναγκαίο στο πλαίσιο μιας θαλάσσιας πολιτικής, όμως μην το παρουσιάζετε ως νησιωτική πολιτική, κύριε Υπουργέ, για την οποία άλλωστε η Κυβέρνηση δεν έχει πράξει κάτι το ουσιαστικό κατά τον ενάμιση και πλέον χρόνο που κυβερνάτε.</seg>
                    <seg xml:id="ParlaMint-GR_2021-01-27-S1-commons.seg262">Και δεν αναφέρομαι μόνο στην ίδια την κατάργηση της θέσης του Υφυπουργού ή του Αναπληρωτή Υπουργού για θέματα νησιωτικής πολιτικής, πράξη με προφανή πολιτικό συμβολισμό. Αναφέρομαι επίσης στην απουσία οποιασδήποτε πρωτοβουλίας που θα ενίσχυε το θεσμικό πλαίσιο και θα εμπλούτιζε τα μέτρα και τις δράσεις της νησιωτικής πολιτικής που εμείς ξεκινήσαμε.</seg>
                    <seg xml:id="ParlaMint-GR_2021-01-27-S1-commons.seg263">Πώς στηρίξατε στην πράξη και πώς σκοπεύετε να συνεχίσετε, για παράδειγμα, τα ειδικά αναπτυξιακά προγράμματα για το βόρειο και το νότιο Αιγαίο; Και φυσικά τι στάση κρατήσατε απέναντι στο μεταφορικό ισοδύναμο; Είναι πραγματικά αξιοσημείωτο ότι, σε ένα νομοσχέδιο που επαίρεται ότι αφορά τη νησιωτικότητα, δεν υπάρχει ούτε μία ονομαστική αναφορά στον πυρήνα της υφιστάμενης πολιτικής, στο μεταφορικό δηλαδή ισοδύναμο.</seg>
                    <seg xml:id="ParlaMint-GR_2021-01-27-S1-commons.seg264">Βεβαίως, αυτό σχετίζεται, αφ' ενός, με την πολιτική σας αλλεργία για την αναπτυξιακή φιλοσοφία του μεταφορικού ισοδύναμου, η οποία αντίκειται στις πελατειακές ρυθμίσεις και τις διευκολύνσεις σε λίγους, πολιτικές τις οποίες με ευχέρεια εφαρμόζετε και, αφ' ετέρου, σχετίζεται με τις τεράστιες καθυστερήσεις που παρατηρήθηκαν στην καταβολή του αντισταθμίσματος των ακτοπλοϊκών και αεροπορικών εισιτηρίων που πληρώνουν οι νησιώτες καθώς και στις αντίστοιχες αποζημιώσεις των νησιωτικών επιχειρήσεων. Πρόκειται για απαράδεκτες πολύμηνες καθυστερήσεις, που η κοινωνία των πολιτών και πολλοί φορείς και οργανώσεις έχουν καταγγείλει.</seg>
                    <seg xml:id="ParlaMint-GR_2021-01-27-S1-commons.seg265">Όμως, ας επανέλθουμε στα του νομοσχεδίου. Τι περιγράφετε στο πρώτο κεφάλαιο; Αναφέρετε ότι θα εκπονηθεί μια εθνική στρατηγική εντός του επόμενου εξαμήνου. Αυτονόητα το γεγονός ότι είναι βασικά το Υπουργείο που θα εκπονήσει τη στρατηγική ανησυχεί εντόνως, βάσει των πεπραγμένων του, αλλά και της εν γένει νεοφιλελεύθερης αναπτυξιακής λογικής που χαρακτηρίζει την Κυβέρνηση, όπως αποτυπώνεται άλλωστε και στο πρόσφατο σχέδιο ανάκαμψης και ανθεκτικότητας της Κυβέρνησης. Είναι ανησυχητικό, δηλαδή, ότι δεν προβλέπει ρητά μια διαδικασία ευρείας διαβούλευσης με φορείς και ενδιαφερόμενα μέρη για την κατάρτιση της εθνικής στρατηγικής.</seg>
                    <seg xml:id="ParlaMint-GR_2021-01-27-S1-commons.seg266">Το δεύτερο βασικό που εισηγείται το πρώτο κεφάλαιο είναι η θεσμοθέτηση τεσσάρων χρηματοδοτικών εργαλείων για την υλοποίηση αυτής της ονομαζόμενης «εθνικής στρατηγικής». Αυτό από μόνο του δεν είναι αρνητικό, όμως υπάρχουν μια σειρά από προβλήματα για αυτά τα χρηματοδοτικά προγράμματα και ταμεία, τα οποία σας επισημάναμε όχι μόνο εμείς, αλλά και τα περισσότερα κόμματα της Αντιπολίτευσης καθώς και σειρά φορέων.</seg>
                    <seg xml:id="ParlaMint-GR_2021-01-27-S1-commons.seg267">Υπάρχει ένα πρόβλημα σχεδιασμού, καθώς με πρωθύστερο τρόπο δημιουργούνται τα μέσα υλοποίησης μιας στρατηγικής, προτού αυτή συζητηθεί και προσδιορισθεί επακριβώς. Σ' αυτό το πλαίσιο μπορεί κανείς να εντοπίσει διάφορες ελλείψεις στους άξονες χρηματοδότησης που περιγράφονται. Για παράδειγμα, τα στοιχεία της κλιματικής κρίσης και της πράσινης μετάβασης καθώς και ειδικότερα της προστασίας των θαλάσσιων οικοσυστημάτων και της βιώσιμης διαχείρισης των φυσικών πόρων είναι αδύναμα ή δεν αποτυπώνονται ή απουσιάζουν εντελώς από το πρώτο κεφάλαιο.</seg>
                    <seg xml:id="ParlaMint-GR_2021-01-27-S1-commons.seg268">Όμως, το πρωταρχικό πρόβλημα με αυτά τα χρηματοδοτικά εργαλεία είναι ότι δεν αναφέρουν καν ενδεικτικό προϋπολογισμό και ότι δεν συνδυάζονται με πρόσθετους πόρους. Πρόκειται για ευχολόγια με περιβλήματα οργανισμών, όπως εξαρχής τονίσαμε.</seg>
                    <seg xml:id="ParlaMint-GR_2021-01-27-S1-commons.seg269">Η ίδια η απάντηση του κυρίου Υπουργού κατά τη συζήτηση στην επιτροπή αναφορικά με τους πόρους αυτών των εργαλείων ήταν ότι «θα αυγατίσουν» τα χρήματα από το Πρόγραμμα Δημοσίων Επενδύσεων του Υπουργείου. Τόση σαφήνεια και τόσο γενναία η χρηματοδότηση των περιβόητων τεσσάρων προγραμμάτων που συστήνετε! Πρόκειται στην ουσία για πολυδιαφημισμένα «αδειανά πουκάμισα».</seg>
                    <seg xml:id="ParlaMint-GR_2021-01-27-S1-commons.seg270">Με βάση όλα τα παραπάνω, νομίζω ότι νομιμοποιούμαστε να πούμε ότι η ολοκληρωμένη θαλάσσια πολιτική στον νησιωτικό χώρο αποτελεί ένα κενό περιεχομένου εφεύρημα, μια καλογραμμένη έκθεση ιδεών, ένα κακοδιατυπωμένο ευχολόγιο.</seg>
                    <seg xml:id="ParlaMint-GR_2021-01-27-S1-commons.seg271">Ανάμεσα στις προβληματικές διατάξεις του νομοσχεδίου υπογραμμίζουμε την ενσωμάτωση στην ελληνική νομοθεσία για πρώτη φορά κειμένων, όπως οι κώδικες του Διεθνούς Ναυτιλιακού Οργανισμού, σε αγγλικό κείμενο, χωρίς να προβλέπεται έστω και εκ των υστέρων η μετάφρασή τους, με ό,τι πρόβλημα μπορεί να δημιουργήσει αυτό στους χρήστες τους.</seg>
                    <seg xml:id="ParlaMint-GR_2021-01-27-S1-commons.seg272">Καταγράφουμε, επίσης, την έλλειψη πρωτοβουλιών για την ενίσχυση της ελληνικής σημαίας, πολιτική που έχετε εξαγγείλει, κύριε Υπουργέ, χωρίς όμως να αποτυπώνεται στο νομοσχέδιο που συζητάμε.</seg>
                    <seg xml:id="ParlaMint-GR_2021-01-27-S1-commons.seg273">Θεωρούμε τα μέτρα στήριξης της ναυτικής εργασίας απόλυτα ανεπαρκή και ότι οδηγούν στην ουσία τους ναυτικούς σε απόλυτη ένδεια. Το ναυτικό επάγγελμα διαφέρει από τα υπόλοιπα επαγγέλματα ξηράς. Στην ουσία οι ναυτικοί είναι εποχιακά εργαζόμενοι. Η αναφερόμενη ενίσχυσή τους είναι στην ουσία προσχηματική.</seg>
                    <seg xml:id="ParlaMint-GR_2021-01-27-S1-commons.seg274">Όσον αφορά στη ναυτική εκπαίδευση, ακόμη αναμένουμε, κύριε Υπουργέ, την ολοκλήρωση της διαδικασίας για τις προσλήψεις των εβδομήντα τριών καθηγητών που είχαμε προκηρύξει. Ενδεικτικά να σας αναφέρω ότι στην Ακαδημία Εμπορικού Ναυτικού της Χίου τα τελευταία δύο - και παραπάνω - χρόνια έχει γίνει μία μόνιμη πρόσληψη καθηγητή.</seg>
                    <seg xml:id="ParlaMint-GR_2021-01-27-S1-commons.seg275">Παρεμπιπτόντως, επιτρέψτε μου να αναφέρω ότι το αλαλούμ που επικρατεί στις Ακαδημίες είναι απίστευτο. Πραγματοποιούνται αυτή τη στιγμή ναυτικά μαθήματα από καθηγητές με άσχετες ειδικότητες. Τα πιστοποιητικά δε, κύριε Υπουργέ, επίσης παρεμπιπτόντως να σας πω, των ειδικών σχολείων, για παράδειγμα, τα σωστικά που λήγουν, χρειάζονται και νέα παράταση, γιατί κάποιους ναυτικούς η λήξη αυτή θα τους βρει μεσοπέλαγα.</seg>
                    <seg xml:id="ParlaMint-GR_2021-01-27-S1-commons.seg276">Τεράστιες οι καθυστερήσεις, επίσης, για την ολοκλήρωση ζητημάτων εσωτερικών κανονισμών των σχολών, προμήθειας ηλεκτρονικών υπολογιστών, καθώς - όπως μας αναφέρεται - και η ασφάλιση των νέων σπουδαστών χωρίς θαλάσσια υπηρεσία.</seg>
                    <seg xml:id="ParlaMint-GR_2021-01-27-S1-commons.seg277">Απαξιώνετε, κύριε Υπουργέ, την πλοηγική υπηρεσία, που, αντί να προχωρήσετε άμεσα στη στελέχωσή της με νέες προσλήψεις, επιτρέπετε σε πλοιάρχους πρώτης και δεύτερης τάξης να έχουν δικαίωμα πλοήγησης, θέτοντας έτσι σε κίνδυνο τη ναυσιπλοΐα στα λιμάνια, όπως σας έχει επισημανθεί και στη διαβούλευση και στην ακρόαση των φορέων.</seg>
                    <seg xml:id="ParlaMint-GR_2021-01-27-S1-commons.seg278">Οι επαγγελματίες πλοηγοί προσλαμβάνονται μετά από αξιολόγηση και εκπαιδεύονται κατάλληλα στο έργο τους, έτσι ώστε να είναι ικανοί να πλοηγήσουν με ασφάλεια τα πλοία. Η διαδικασία αυτή μάλιστα εκσυγχρονίστηκε κατά τη δική μας διακυβέρνηση. Αυτό το καθεστώς ανατρέπεται, ανοίγοντας τον δρόμο για την ιδιωτικοποίηση της πλοήγησης. Δεν είναι τυχαίο ότι σήμερα οι πλοηγοί απεργούν και σύρονται στα δικαστήρια, για να χαρακτηρισθεί η απεργία τους παράνομη και καταχρηστική.</seg>
                    <seg xml:id="ParlaMint-GR_2021-01-27-S1-commons.seg279">Η Εθνική Ενιαία Πλατφόρμα Λιμενικής Κοινότητας θα πρέπει να λειτουργεί ως port based πλατφόρμα και όχι ως ενιαία και μοναδική για όλους τους λιμένες, διασφαλίζοντας παράλληλα την ασφάλεια των δεδομένων που αυτή θα περιέχει.</seg>
                    <seg xml:id="ParlaMint-GR_2021-01-27-S1-commons.seg280">Η ανανέωση των συμβάσεων των λιμενικών υπηρεσιών για παραλαβή και διαχείριση αποβλήτων συνδέεται προφανώς με την απαράδεκτη καθυστέρηση στην εφαρμογή του σχετικού ευρωπαϊκού κανονισμού. Η Κυβέρνηση βρίσκεται σε πλήρη απαξία για την προστασία του δημοσίου συμφέροντος, αλλά και της δημόσιας υγείας και σε αυτόν τον τομέα.</seg>
                    <seg xml:id="ParlaMint-GR_2021-01-27-S1-commons.seg281">Η εξαίρεση των περιβαλλοντικών αδειοδοτήσεων από τα έργα του Λιμενικού Σώματος - Ελληνικής Ακτοφυλακής αποτελεί μια σοβαρή πρόκληση στην περιβαλλοντική νομοθεσία, απόλυτα αντισυνταγματική και αντίθετη ακόμη και προς την ευρωπαϊκή νομοθεσία. Στην ουσία, εδώ προσπαθείτε πάλι να καλύψετε απαράδεκτες καθυστερήσεις της Κυβέρνησης στην εγκατάσταση και λειτουργία κρίσιμων συστημάτων. Σας επισημαίνουμε πως η παράκαμψη των περιβαλλοντικών όρων που επιχειρείτε ενέχει κινδύνους για την απένταξη πιθανώς έργων.</seg>
                    <seg xml:id="ParlaMint-GR_2021-01-27-S1-commons.seg282">Εξαφανίσατε, επίσης, την πρόβλεψη που υπήρχε στην αρχική διατύπωση του σχεδίου νόμου για την αύξηση των οργανικών θέσεων των πολιτικών υπαλλήλων του Υπουργείου, την οποία εμείς προτείναμε σε σχετική τροπολογία και την επανακαταθέτουμε βελτιωμένη. Απ' ό,τι είδαμε και η Επιστημονική Υπηρεσία της Βουλής εκφράζει επιφυλάξεις για το συγκεκριμένο άρθρο.</seg>
                    <seg xml:id="ParlaMint-GR_2021-01-27-S1-commons.seg283">Η ίδρυση Γραφείου Προμηθειών σε οργανικές μονάδες του Υπουργείου, αν και απαραίτητη για την κάλυψη τρεχουσών αναγκών, θα πρέπει να συνοδεύεται κατά τη γνώμη μας με ανώτατο οικονομικό όριο, τόσο για τις αναθέσεις όσο και για τη διενέργεια διαγωνισμών.</seg>
                    <seg xml:id="ParlaMint-GR_2021-01-27-S1-commons.seg284">Ρωτάμε ακόμη, κύριε Υπουργέ, αν υπάρχει σύμφωνη γνώμη της Ενιαίας Ανεξάρτητης Αρχής Δημοσίων Συμβάσεων για το άρθρο, το οποίο προτείνετε στο νομοσχέδιο.</seg>
                    <seg xml:id="ParlaMint-GR_2021-01-27-S1-commons.seg285">Για το e - ναυλοσύμφωνο εκφράζουμε τις επιφυλάξεις μας για την πολυπλοκότητα της χρήσης, κυρίως από αλλοδαπούς χρήστες ναυλωτές.</seg>
                    <seg xml:id="ParlaMint-GR_2021-01-27-S1-commons.seg286">Θα χρειαστώ, κύριε Πρόεδρε, άλλα δύο λεπτά.</seg>
                    <seg xml:id="ParlaMint-GR_2021-01-27-S1-commons.seg287">Η τροπολογία 718/18, που αναφέρεται στη Δημόσια Αρχή Λιμένων, είναι μια τροπολογία την οποία καταγγέλλουμε ως σκανδαλώδη, ως μια ωμή απομείωση του κρατικού ελέγχου και της προάσπισης ζωτικής σημασίας συμφερόντων της χώρας, αφαιρώντας δεκατρείς από τις δεκαπέντε αρμοδιότητές της, καθιστώντας την έτσι ένα οργανισμό «φάντασμα».</seg>
                    <seg xml:id="ParlaMint-GR_2021-01-27-S1-commons.seg288">Παραδίδετε τα δύο μεγάλα λιμάνια της χώρας, του Πειραιά και της Θεσσαλονίκης, βορά στα ιδιωτικά συμφέροντα, χωρίς κανέναν απολύτως έλεγχο. Ευνουχίζετε μια ακόμα ανεξάρτητη αρχή, προκειμένου να μην εποπτεύει την εφαρμογή των επενδυτικών υποχρεώσεων - για παράδειγμα, της «COSCO» - και την επιβολή της σχετικής ρήτρας που προβλέπεται από τη σύμβαση παραχώρησης.</seg>
                    <seg xml:id="ParlaMint-GR_2021-01-27-S1-commons.seg289">Με την τροπολογία 717/17, που αφορά τις κυρώσεις για την παραβίαση της εργατικής νομοθεσίας στους ναυτικούς, κάνετε δωράκι στην ουσία σε συγκεκριμένους πλοιοκτήτες τεράστια ποσά, με το να μειώνετε τα πρόστιμα, τα οποία πλέον θα επιβάλλετε κατ' αποκοπή και όχι σε όσες περιπτώσεις παραβιάζεται η εργατική νομοθεσία ανά εργαζόμενο. Ξηλώνετε, δηλαδή, εργασιακά δικαιώματα στον χώρο της ναυτιλίας.</seg>
                    <seg xml:id="ParlaMint-GR_2021-01-27-S1-commons.seg290">Απ' όλα τα παραπάνω γίνεται προφανές ότι το ψευδεπίγραφο σχέδιο νόμου που φέρατε στη Βουλή αποτελεί ένα εφεύρημα για να κάνετε πράξη την πιο ακραία νεοφιλελεύθερη πολιτική σας, ενώ παράλληλα προωθείτε απόλυτα ρουσφετολογικές διατάξεις και ικανοποίηση απαιτήσεων μεγάλων οικονομικών συμφερόντων.</seg>
                    <seg xml:id="ParlaMint-GR_2021-01-27-S1-commons.seg291">Παρά τις όποιες θετικές διατάξεις του, οφείλουμε να το καταψηφίσουμε.</seg>
                    <seg xml:id="ParlaMint-GR_2021-01-27-S1-commons.seg292">Σας ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u52" ana="#chair" who="#ΚΩΝΣΤΑΝΤΙΝΟΠΟΥΛΟΣ_ΚΩΝΣΤΑΝΤΙΝΟΥ_ΟΔΥΣΣΕΑΣ">
                    <seg xml:id="ParlaMint-GR_2021-01-27-S1-commons.seg293">Τον λόγο τώρα έχει ο κ. Δημήτριος Μπιάγκης, Βουλευτής του Κινήματος Αλλαγής, για δεκαπέντε λεπτά.</seg>
                </u>
                <u xml:id="ParlaMint-GR_2021-01-27-S1-commons.u53" ana="#regular" who="#ΜΠΙΑΓΚΗΣ_ΣΠΥΡΙΔΩΝΟΣ_ΔΗΜΗΤΡΙΟΣ">
                    <seg xml:id="ParlaMint-GR_2021-01-27-S1-commons.seg294">Κύριε Πρόεδρε, πριν ξεκινήσω την εισήγησή μου, θα ήθελα, εκπροσωπώντας το σύνολο της Κοινοβουλευτικής Ομάδας του Κινήματος Αλλαγής, να εκφράσω τα θερμά μας συλλυπητήρια για τον αδόκητο χαμό του συντρόφου μας και αγωνιστή της ελευθερίας και της δημοκρατίας Σήφη Βαλυράκη.</seg>
                    <seg xml:id="ParlaMint-GR_2021-01-27-S1-commons.seg295">Επίσης, κύριε Υπουργέ, γνωρίζοντας την ευαισθησία και τη λεπτότητα με την οποία έχετε αντιμετωπίσει το συμβάν μέχρι αυτή τη στιγμή, θα ήθελα να εξασφαλίσετε και τη συνέχεια των ερευνών, προκειμένου να πέσει άπλετο φως και να δοθούν απαντήσεις για αυτό το τραγικό συμβάν.</seg>
                    <seg xml:id="ParlaMint-GR_2021-01-27-S1-commons.seg296">Κυρίες και κύριοι συνάδελφοι, η τρέχουσα συγκυρία επιτάσσει αλλαγές. Η κρίση της πανδημίας του κορωνοϊού ήρθε ως καταπέλτης και διαμόρφωσε ένα νέο κοινωνικό και οικονομικό περιβάλλον, στο οποίο καλούμαστε όλοι σήμερα να προσαρμοστούμε. Είναι καθήκον όλων μας να νομοθετούμε προς το κοινό καλό.</seg>
                    <seg xml:id="ParlaMint-GR_2021-01-27-S1-commons.seg297">Και μιας και συζητάμε σήμερα για τη θαλάσσια πολιτική, είναι χρέος μας να στραφούμε σε πολιτικές που θα δίνουν λύσεις και θα βγάζουν τη νησιωτική Ελλάδα από τα πολλαπλά αδιέξοδα στα οποία έχει περιέλθει σήμερα, δίνοντάς τους μάλιστα και αναπτυξιακό πρόσημο.</seg>
                    <seg xml:id="ParlaMint-GR_2021-01-27-S1-commons.seg298">Κύριε Υπουργέ, κυρίες και κύριοι συνάδελφοι, τα ελληνικά νησιά αντιμετωπίζουν διαχρονικά δυσκολίες και προκλήσεις, που αφορούν - μεταξύ άλλων - την απομόνωση, τη δυσκολία προσβασιμότητας, την πληθυσμιακή απομείωση και τον γηρασμό, που παρουσιάζουν πια ανησυχητικά χαρακτηριστικά.</seg>
                    <seg xml:id="ParlaMint-GR_2021-01-27-S1-commons.seg299">Δράττομαι της ευκαιρίας, κύριε Υπουργέ, να σας καλέσω να έρθετε μια επίσκεψη στα νησιά της δικής μου εκλογικής περιφέρειας, στα Διαπόντια Νησιά, στην Ερείκουσα, στους Οθωνούς, στο Μαθράκι, για να αντιληφθείτε με πραγματικούς όρους και αληθινές εικόνες τι πραγματικά σημαίνει απερήμωση και ραγδαία πληθυσμιακή απομείωση.</seg>
                    <seg xml:id="ParlaMint-GR_2021-01-27-S1-commons.seg300">Κύριε Υπουργέ, κυρίες και κύριοι συνάδελφοι, η χρηματοοικονομική κρίση των τελευταίων ετών σε συνδυασμό με την πρόσφατη πανδημία ενέτειναν τα ήδη υφιστάμενα προβλήματα στη χώρα και ιδιαίτερα στα νησιά. Τα όποια έκτακτα μέτρα που ελήφθησαν από την Κυβέρνηση για την αντιμετώπισή τους ήταν στο σύνολό τους αποσπασματικά και οριζόντια, χωρίς καμμιά απολύτως μέριμνα για τα νησιά μας, που επλήγησαν δυσανάλογα βαριά σε σχέση με την υπόλοιπη χώρα.</seg>
                    <seg xml:id="ParlaMint-GR_2021-01-27-S1-commons.seg301">Κύριε Υπουργέ, κατά την επεξεργασία του νομοσχεδίου στις επιτροπές αναφέρατε, μεταξύ άλλων, ότι ξεκινήσατε από λευκό χαρτί την εκπόνηση του εν λόγω νομοσχεδίου, υπονοώντας προφανώς ότι δεν υπήρξε καμμιά πρωτοβουλία, κανένα ενδιαφέρον από τους απερχόμενους Υπουργούς της κυβέρνησης ΣΥΡΙΖΑ - ΑΝΕΛ. Και το είπατε αυτό, μετά από ενάμιση σχεδόν χρόνο που βρίσκεται η Νέα Δημοκρατία στην εξουσία και εσείς στη θέση του Υπουργού Ναυτιλίας και Νησιωτικής Πολιτικής.</seg>
                    <seg xml:id="ParlaMint-GR_2021-01-27-S1-commons.seg302">Δεν θέλουμε να μηδενίσουμε την όποια προσπάθεια κάνετε, αλλά βεβαίως δεν μπορούμε να αποδεχθούμε λανθασμένες, επιπόλαιες ή και επισφαλείς προσεγγίσεις των προκλήσεων της νησιωτικότητας και των αντίστοιχων πολιτικών για τη συνοχή των νησιών.</seg>
                    <seg xml:id="ParlaMint-GR_2021-01-27-S1-commons.seg303">Είναι προφανές, λοιπόν, ότι όσον αφορά στο παρόν σχέδιο νόμου απουσιάζει παντελώς η έννοια «νησιωτικότητα» από τον τίτλο, αλλά και από το περιεχόμενο του νομοσχεδίου. Είναι ξεκάθαρο ότι με το παρόν σχέδιο νόμου ούτε προσεγγίζεται έστω κάποια τμηματική ή αποσπασματική επίλυση των πολύ μεγάλων χρόνιων προβλημάτων που αντιμετωπίζουν οι νησιώτες μας ούτε καν συμπεριλαμβάνονται οι άμεσες ανάγκες τους. Χωρικά δε, δεν επικεντρώνεται στον νησιωτικό χώρο, αλλά καλύπτει σχεδόν το σύνολο της ελληνικής επικράτειας.</seg>
                    <seg xml:id="ParlaMint-GR_2021-01-27-S1-commons.seg304">Οι διατάξεις του νομοσχεδίου που αφορούν τη λεγόμενη «ολοκληρωμένη θαλάσσια πολιτική στον νησιωτικό χώρο» δηλώνουν κάποιες θεωρητικά, θα έλεγα, καλές προθέσεις. Ωστόσο, είναι ιδιαιτέρως περιορισμένες σε ένα πολύ γενικό πλαίσιο αρχών για την εκπόνηση της λεγόμενης «εθνικής στρατηγικής», χωρίς καμμιά απολύτως εξειδίκευση.</seg>
                    <seg xml:id="ParlaMint-GR_2021-01-27-S1-commons.seg305">Να μην ξεχάσω δε να αναφέρω, κύριε Υπουργέ, ότι εσείς, ως ένθερμος υποστηρικτής του περιβόητου νόμου περί επιτελικού κράτους, δεν έχετε καν εκδώσει ως οφείλατε, σύμφωνα με τον δικό σας ν.4622/2019, το προαπαιτούμενο σχέδιο δράσης για το Υπουργείο Ναυτιλίας και Νησιωτικής Πολιτικής.</seg>
                    <seg xml:id="ParlaMint-GR_2021-01-27-S1-commons.seg306">Κύριε Υπουργέ, από το εν λόγω νομοσχέδιο απουσιάζουν παντελώς πολιτικές για την ενίσχυση της εργασίας, της υγειονομικής και κοινωνικής περίθαλψης, του πολιτισμού, της διασυνδεσιμότητας, της προστασίας του περιβάλλοντος και της χρήσης βιώσιμων και ανανεώσιμων μορφών ενέργειας, της διαχείρισης των αποβλήτων και των υδάτινων πόρων και εν γένει πολιτικές με εξειδικευμένα μέτρα για την κοινωνική, εδαφική και οικονομική συνοχή των νησιών μας.</seg>
                    <seg xml:id="ParlaMint-GR_2021-01-27-S1-commons.seg307">Επίσης, δεν προβλέπονται μέτρα που έχουν άμεση ανάγκη οι νησιώτες μας, επιχειρηματίες και μη, όπως, παραδείγματος χάριν, μέτρα για την ενίσχυση και την επανάκαμψη των ιδιαιτέρως πληγέντων νησιών από την πανδημία, μέτρα άμεσα, συγκεκριμένα και στοχευμένα για τα νησιά, βάσει δημογραφικών, κοινωνικών, γεωγραφικών, οικονομικών και γεωστρατηγικών κριτηρίων, μετουσιώνοντας στην ουσία τη ρήτρα νησιωτικότητας, και μέτρα που θα εντείνονται στα μικρά απομονωμένα νησιά, όπως Μεγίστη, Διαπόντια Νησιά κ.λπ.. Τέτοια είναι η μηδενική φορολόγηση, άμεση και έμμεση, η πλήρης ιατροφαρμακευτική κάλυψη, η σχεδιασμένη τακτική ιατρική πρόληψης, η προτεραιότητα σε οποιοδήποτε πρόγραμμα ενίσχυσης της απασχόλησης και της επιχειρηματικότητας, η ελαστικοποίηση των προϋποθέσεων για τους δικαιούχους νησιώτες των επιδομάτων ανεργίας, η αύξηση του ποσοστού επιδότησης των εργοδοτικών εισφορών. Και αυτό, διότι το αντίστοιχο δημοσιονομικό κόστος είναι δυσανάλογα μικρό σε σχέση με το αναμενόμενο αποτέλεσμα στη συνοχή και στα εθνικά μας συμφέροντα.</seg>
                    <seg xml:id="ParlaMint-GR_2021-01-27-S1-commons.seg308">Κυρίες και κύριοι συνάδελφοι, όπως προσημείωσα και στις προηγούμενες εισηγήσεις μου, το νομοσχέδιο αυτό τουλάχιστον στο πρώτο μέρος, που αφορά τη θαλάσσια πολιτική στον νησιωτικό χώρο, έχει έλλειμμα σαφήνειας και πληρότητας, βρίθει εξουσιοδοτικών διατάξεων και ο καθορισμός των περισσότερων από τις ρυθμίσεις του γίνεται με υπουργικές αποφάσεις.</seg>
                    <seg xml:id="ParlaMint-GR_2021-01-27-S1-commons.seg309">Μιλήσατε για «λευκό χαρτί», κύριε Υπουργέ, αλλά μάλλον θα έπρεπε να αναφερθείτε σε «λευκή επιταγή», που μας ζητάτε να υπογράψουμε προκαταβολικά. Αυτό δεν ερμηνεύεται μόνο ως κακή νομοθέτηση, εξαιτίας της προφανούς απαξίωσης του ίδιου του κοινοβουλευτικού έργου και της νομοθετικής εξουσίας της Βουλής από τους συντάκτες του εν λόγω νομοσχεδίου, αλλά μπορεί να ερμηνευθεί κυρίως με δύο τρόπους: Είτε, στην καλύτερη περίπτωση, η Κυβέρνηση και το επισπεύδον Υπουργείο βιάστηκαν να παρουσιάσουν όψιμο έργο, όντας πραγματικά ανέτοιμοι να το υποστηρίξετε με συγκεκριμένες ρυθμίσεις, είτε, στη χειρότερη περίπτωση, επιθυμείτε να διαμορφώσετε κατά το δοκούν και εκτός κοινοβουλευτικής διαδικασίας τις όποιες ρυθμίσεις, επιδιώξεις και σκοπιμότητες επιθυμείτε.</seg>
                    <seg xml:id="ParlaMint-GR_2021-01-27-S1-commons.seg310">Θα ήθελα να σταθώ ιδιαίτερα στο άρθρο 25, αναφορικά με την παροχή λιμενικών υπηρεσιών αποβλήτων πλοίων και κατάλοιπων φορτίου. Παρά, λοιπόν, τις σοφές διευκρινίσεις αλλά και παραινέσεις της Ρυθμιστικής Αρχής Λιμένων για την απαρέγκλιτη και ορθή εφαρμογή των σχετικών διατάξεων του ισχύοντος και επαρκούς υφιστάμενου θεσμικού πλαισίου, παρά τις προειδοποιήσεις ότι η ρύθμιση που φέρατε δεν τεκμηριώνει την εξαίρεση εφαρμογής της εθνικής νομοθεσίας, ενώ παράλληλα παραβιάζει το κοινοτικό κεκτημένο, με κίνδυνο να προσαχθεί η χώρα μας στο Δικαστήριο της Ευρωπαϊκής Ένωσης, εντούτοις επιμένετε σε μια καταχρηστική ρύθμιση οιονεί περιορισμού των παρόχων των εν λόγω υπηρεσιών, αλλά και εν γένει της οικονομικής ελευθερίας και των ατομικών δικαιωμάτων.</seg>
                    <seg xml:id="ParlaMint-GR_2021-01-27-S1-commons.seg311">Σπεύσατε, λοιπόν, άρον - άρον να καταθέσετε την τροπολογία για τον ευνουχισμό των αρμοδιοτήτων και την ουσιαστική άρση της ανεξαρτησίας της εν λόγω αρχής. Εκτίθεστε και εσείς και η Κυβέρνησή σας. Δεν είναι η απαξίωση του ρόλου μιας ανεξάρτητης αρχής από εσάς αυτό που μας προκαλεί εντύπωση. Άλλωστε, παραδοσιακά, ως παράταξη, δεν είστε και οι πιο ένθερμοι υποστηρικτές των ανεξάρτητων αρχών.</seg>
                    <seg xml:id="ParlaMint-GR_2021-01-27-S1-commons.seg312">Εντύπωση μας προκαλεί η απροκάλυπτη και σκανδαλώδης μεθόδευση, κύριε Υπουργέ, για την κάλυψη της εξυπηρέτησης που επιδιώκετε με το άρθρο 25. Σας καλούμε να αποσύρετε τόσο το άρθρο αυτό όσο βεβαίως και την εν λόγω απαράδεκτη τροπολογία.</seg>
                    <seg xml:id="ParlaMint-GR_2021-01-27-S1-commons.seg313">Κύριε Υπουργέ, επιπλέον προβληματισμό προκαλεί το γεγονός ότι το νομοσχέδιο προβλέπει εξαίρεση από την υποχρέωση περιβαλλοντικής αδειοδότησης για τεχνικά έργα ναυσιπλοΐας και θαλάσσιας επιτήρησης και, μάλιστα, δημόσιου χαρακτήρα, έργα που μπορεί να εκτελεσθούν ακόμα και σε περιοχές ιδιαίτερης περιβαλλοντολογικής ευαισθησίας, όπως οι περιοχές «NATURA», κατά την πρόθεσή σας. Είναι κάτι που σας είπαμε και εμείς και τονίστηκε και από άλλους φορείς και περιβαλλοντικές οργανώσεις, τόσο κατά τη διάρκεια της διαβούλευσης όσο και κατά την επεξεργασία του νομοσχεδίου στις επιτροπές.</seg>
                    <seg xml:id="ParlaMint-GR_2021-01-27-S1-commons.seg314">Είναι απλώς ακατανόητη η περιφρόνηση και η απαξίωση που δείχνετε στην προστασία του περιβάλλοντος, με δικαιολογία τις τυχόν καθυστερήσεις που μπορεί να επιφέρει η διαδικασία αδειοδότησης.</seg>
                    <seg xml:id="ParlaMint-GR_2021-01-27-S1-commons.seg315">Σε ό,τι αφορά δε την προβλεπόμενη επέκταση των αρμοδιοτήτων της Γενικής Γραμματείας Αιγαίου και Νησιωτικής Πολιτικής, θέλουμε να πούμε ότι σε καμμιά περίπτωση δεν είναι αρκετή. Θεωρούμε ότι θα έπρεπε να έχει ακόμη πιο διευρυμένο πλαίσιο αρμοδιοτήτων. Σας το είπαν και οι εργαζόμενοι, άλλωστε, της Γενικής Γραμματείας, οι οποίοι γνωρίζουν από πρώτο χέρι την απαξίωση και την αδιαφορία από την Κυβέρνησή σας.</seg>
                    <seg xml:id="ParlaMint-GR_2021-01-27-S1-commons.seg316">Ο Πρωθυπουργός της Κυβέρνησης επέλεξε, μετά από ενάμιση χρόνο διακυβέρνησης, σε μια προσπάθεια προφανώς να διατηρήσει τις όποιες εσωκομματικές ισορροπίες, να τοποθετήσει Υφυπουργό και στο Υπουργείο σας και, μάλιστα, με αποκλειστικά καθήκοντα τις αρμοδιότητες του κλάδου ελέγχου πλοίων, μια τεχνικής, δηλαδή, υπηρεσίας Αρχηγείου Λιμενικού Σώματος - Ελληνικής Ακτοφυλακής, επιπέδου γενικής διεύθυνσης. Και δεν σκέφτηκε καν με τον διορισμό τη θεσμοθέτηση της ίδιας της νησιωτικότητας ως παράλληλο πεδίο πολιτικής στο Υπουργείο σας.</seg>
                    <seg xml:id="ParlaMint-GR_2021-01-27-S1-commons.seg317">Εσείς πάλι, κατά παράβαση κάθε λογικής, αποφασίσατε εν μία νυκτί να χρησιμοποιήσετε ένα σημαντικό μέρος του κτηρίου που στεγάζει τη Γενική Γραμματεία Νησιωτικής Πολιτικής στη Μυτιλήνη για τις ανάγκες στέγασης του Εφετείου, δημιουργώντας ταυτόχρονα προβλήματα στη λειτουργία και των δύο, δυσκολεύοντας περαιτέρω το έργο των εργαζομένων.</seg>
                    <seg xml:id="ParlaMint-GR_2021-01-27-S1-commons.seg318">Κύριε Υπουργέ, κυρίες και κύριοι συνάδελφοι, το παρόν σχέδιο νόμου είναι ένα τεχνικό κείμενο, μια συρραφή διατάξεων επί διαφόρων θεμάτων, μια προσπάθεια διευθέτησης εκκρεμοτήτων, που σε καμμία περίπτωση δεν αποτελούν μεταρρύθμιση.</seg>
                    <seg xml:id="ParlaMint-GR_2021-01-27-S1-commons.seg319">Μέσα από το συγκεκριμένο νομοσχέδιο επιχειρείτε να αντιμετωπίσετε κάποια από τα προβλήματα του Λιμενικού Σώματος, όπως, παραδείγματος χάριν, το πρόβλημα της υγειονομικής κάλυψης και την πρόβλεψη για τα δικαστικά έξοδα.</seg>
                    <seg xml:id="ParlaMint-GR_2021-01-27-S1-commons.seg320">Δεν κατανοούμε, όμως, γιατί στη συγκεκριμένη διάταξη δεν περιλαμβάνετε και το πολιτικό προσωπικό του Υπουργείου Ναυτιλίας και Νησιωτικής Πολιτικής, συμπεριλαμβανομένων και των υπαλλήλων της Γενικής Γραμματείας Αιγαίου και Νησιωτικής Πολιτικής, ώστε να μην υπάρχει διακριτική μεταχείριση και πολιτικές δύο μέτρων και δύο σταθμών.</seg>
                    <seg xml:id="ParlaMint-GR_2021-01-27-S1-commons.seg321">Εντούτοις, θεωρούμε ότι δεν έχετε θεραπεύσει το σύνολο των δίκαιων αιτημάτων τόσο του πολιτικού όσο και του στρατιωτικού προσωπικού, τα οποία σας συνιστούμε, κύριε Υπουργέ, να τα επανεξετάσετε λίαν συντόμως και να τα διευθετήσετε σε επόμενη νομοθετική πρωτοβουλία, δεσμευόμενοι εμείς να συνεισφέρουμε σε αυτή την κατεύθυνση.</seg>
                    <seg xml:id="ParlaMint-GR_2021-01-27-S1-commons.seg322">Ειδικότερα, για το ένστολο προσωπικό θεωρούμε ότι πρέπει να εξετασθούν βασικά αιτήματα που αφορούν μεταξύ άλλων το ασφαλιστικό τους, τις αποζημιώσεις και την υπερωριακή τους απασχόληση, την επέκταση περιοχών για τις οποίες προβλέπεται επίδομα παραμεθορίου, καθώς και την άρση δυσμενών διακρίσεων στελεχών σε σχέση με την αναγνώριση της μάχιμης προϋπηρεσίας.</seg>
                    <seg xml:id="ParlaMint-GR_2021-01-27-S1-commons.seg323">Κλείνοντας, θα ήθελα μόνο να σας υπενθυμίσω ότι το σύνολο των θεσμικών παρεμβάσεων που έχουν γίνει μέχρι σήμερα για την ενίσχυση της συνοχής και ανάπτυξης των νησιωτικών περιοχών είναι σχεδόν όλο έργο των κυβερνήσεων της προοδευτικής παράταξης. Είναι, κυρίως, των κυβερνήσεων του ΠΑΣΟΚ.</seg>
                    <seg xml:id="ParlaMint-GR_2021-01-27-S1-commons.seg324">Ενδεικτικά, θα σας αναφέρω: Η αναγνώριση ή και ενσωμάτωση ειδικών μέτρων πολιτικής υπέρ των νησιών από τα θεσμικά όργανα της Ευρωπαϊκής Ένωσης, η εφαρμογή μειωμένων συντελεστών ΦΠΑ, την οποία δεν κατάφεραν τα δύο πρώτα μνημόνια να την καταργήσουν, κάτι το οποίο, δυστυχώς, πέτυχε το τρίτο μνημόνιο της συγκυβέρνησης ΣΥΡΙΖΑ - ΑΝΕΛ, η δημιουργία νοσοκομειακών δομών πρωτοβάθμιας υγείας σχεδόν σε όλα τα νησιά, η καθιέρωση της τηλεϊατρικής, η δημιουργία υποδομών δημοσίου συμφέροντος.</seg>
                    <seg xml:id="ParlaMint-GR_2021-01-27-S1-commons.seg325">Η νησιωτικότητα για μας είναι η πυξίδα μας. Ο Έλληνας νησιώτης είναι η αφετηρία μας. Οφείλουμε όλοι μας να νομοθετούμε με κριτήριο την Ελλάδα με τα νησιά μας και όχι για την Ελλάδα και τα νησιά μας.</seg>
                    <seg xml:id="ParlaMint-GR_2021-01-27-S1-commons.seg326">Κύριε Υπουργέ, λαμβάνοντας υπ' όψιν τις διαφορές στη φιλοσοφία της νησιωτικότητας τις οποίες έχουμε και τις οποίες με λεπτομέρειες σας έχουμε αναπτύξει όλο αυτό το διάστημα, όπως επίσης και τις τροπολογίες τις οποίες οψίμως καταθέσατε και οι οποίες αφορούν στην αποψίλωση των αρμοδιοτήτων της Ρυθμιστικής Αρχής Λιμένων - ουσιαστική κατάργηση της ανεξάρτητης αρχής - και την επίθεση στα εργασιακά δικαιώματα των εργαζομένων στη ναυτική εργασία, δεν μπορούμε να ψηφίσουμε το εν λόγω νομοσχέδιο.</seg>
                    <seg xml:id="ParlaMint-GR_2021-01-27-S1-commons.seg327">Αν πραγματικά επιθυμείτε συγκερασμό απόψεων και ουσιαστικό διάλογο για ένα τόσο πολύ σημαντικό θέμα, δεν έχετε παρά να το αποδείξετε εμπράκτως, αποσύροντας άμεσα τις δύο προαναφερόμενες τροπολογίες, οι οποίες χαρακτηρίζουν και το εν λόγω νομοσχέδιο.</seg>
                    <seg xml:id="ParlaMint-GR_2021-01-27-S1-commons.seg328">Σας ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u54" ana="#chair" who="#ΚΩΝΣΤΑΝΤΙΝΟΠΟΥΛΟΣ_ΚΩΝΣΤΑΝΤΙΝΟΥ_ΟΔΥΣΣΕΑΣ">
                    <seg xml:id="ParlaMint-GR_2021-01-27-S1-commons.seg329">Σας ευχαριστούμε και για την τήρηση του χρόνου, κύριε Μπιάγκη.</seg>
                    <seg xml:id="ParlaMint-GR_2021-01-27-S1-commons.seg330">Τον λόγο τώρα έχει η κ. Διαμάντω Μανωλάκου από το Κομμουνιστικό Κόμμα Ελλάδας.</seg>
                </u>
                <u xml:id="ParlaMint-GR_2021-01-27-S1-commons.u55" ana="#regular" who="#ΜΑΝΩΛΑΚΟΥ_ΕΜΜΑΝΟΥΗΛ_ΔΙΑΜΑΝΤΩ">
                    <seg xml:id="ParlaMint-GR_2021-01-27-S1-commons.seg331">Χαιρετίζουμε την προειδοποιητική σαρανταοκτάωρη πανελλαδική απεργία από το προσωπικό της Πλοηγικής Υπηρεσίας. Ξεκίνησε σήμερα το πρωί, με αίτημα να αποσυρθεί το απαράδεκτο άρθρο 22, που εξαιρεί πλοία από την πλοήγηση σε λιμάνια. Είναι επικίνδυνο για πρόκληση ναυτικών ατυχημάτων και περιβαλλοντικής θαλάσσιας ρύπανσης, προκειμένου να μειώσετε ή να απαλλάξετε τις ναυτιλιακές εταιρείες από το σχετικό οικονομικό βάρος. Σύρονται τώρα οι απεργοί και το σωματείο στα δικαστήρια, για να κηρυχθεί παράνομη η απεργία. Δεν θα τα καταφέρετε.</seg>
                    <seg xml:id="ParlaMint-GR_2021-01-27-S1-commons.seg332">Σας καλούμε να αποσύρετε αυτό το επικίνδυνο άρθρο. Σας θυμίζουμε ότι τον περασμένο Οκτώβριο εμπορικό πλοίο με σημαία Πορτογαλίας που μετέφερε κοντέινερ και είχε ξεκινήσει από την Ψυττάλεια για το Τσανάκαλε, έπεσε πάνω στο «ΚΑΛΛΙΣΤΩ» του Πολεμικού Ναυτικού, που εκείνη την ώρα έβγαινε από τον ναύσταθμο και του κατέστρεψε την πρύμνη.</seg>
                    <seg xml:id="ParlaMint-GR_2021-01-27-S1-commons.seg333">Το ίδιο έγινε και στην Καλντέρα της Σαντορίνης το 2007 με το «SEA DIAMOND». Δεν είχε πλοηγό. Παραμένει τοξική βόμβα στον βυθό και απειλεί το θαλάσσιο οικοσύστημα των νησιών μας. Βέβαια, εξόφληση οφειλών της πλοιοκτήτριας και ανέλκυση του ναυαγίου δεν έγιναν ποτέ, ούτε επί Νέας Δημοκρατίας ούτε επί ΣΥΡΙΖΑ, ούτε επί ΠΑΣΟΚ. Είχατε σύμπνοια.</seg>
                    <seg xml:id="ParlaMint-GR_2021-01-27-S1-commons.seg334">Η συρρίκνωση της δημόσιας Πλοηγικής Υπηρεσίας είναι μορφή ιδιωτικοποίησης. Οι δεκατρείς πλοηγικοί σταθμοί πανελλαδικά, με εκατόν τριάντα οκτώ εργαζόμενους, πραγματοποιούν έσοδα από πλοηγικές υπηρεσίες, καλύπτοντας τις δαπάνες τους.</seg>
                    <seg xml:id="ParlaMint-GR_2021-01-27-S1-commons.seg335">Συνεπώς τώρα θα έχουμε μείωση όγκου δουλειάς και εσόδων, που θα οδηγήσει στη μείωση προσωπικού, δηλαδή σε ανεργία και σε αύξηση ναυτικού ατυχήματος, με πιθανές ανθρώπινες απώλειες και περιβαλλοντικές καταστροφές. Όμως, τίθεται και θέμα εθνικής ασφάλειας.</seg>
                    <seg xml:id="ParlaMint-GR_2021-01-27-S1-commons.seg336">Αυτά είναι αποτελέσματα της δικής σας πολιτικής, γιατί πάνω από όλα ενδιαφέρεστε να έχουν κέρδη οι επιχειρηματικοί όμιλοι και, κυρίως, οι εφοπλιστές. Αυτό κάνετε και με το παρόν νομοσχέδιο.</seg>
                    <seg xml:id="ParlaMint-GR_2021-01-27-S1-commons.seg337">Στο άρθρο 16 «Μέτρα στήριξης ναυτικής εργασίας» προωθείτε την αναστολή της σύμβασης ναυτολόγησης των ναυτεργατών και το παρατείνετε μέχρι τις 31 Μάη, αφού μέσα στο κατακαλόκαιρο καταργήσατε συλλογικές συμβάσεις εργασίας σε εκατόν είκοσι χιλιάδες ναυτεργάτες στην ποντοπόρο ναυτιλία, ικανοποιώντας έτσι μια πολύχρονη, στρατηγικής σημασίας αξίωση των εφοπλιστών, παραβιάζοντας ωμά και υπονομεύοντας αρμοδιότητες των σωματείων να διαπραγματεύονται συλλογικές συμβάσεις με την εργοδοσία.</seg>
                    <seg xml:id="ParlaMint-GR_2021-01-27-S1-commons.seg338">Τα αντεργατικά μέτρα που προωθείτε έχουν τεράστιες απώλειες σε εισόδημα και ασφαλιστικά ταμεία των ναυτεργατών, με οδυνηρές συνέπειες σε επαγγελματικές ασθένειες και θανατηφόρα εργατικά ατυχήματα, εξασφαλίζοντας έτσι αμύθητα κέρδη, που συσσωρεύονται στα θησαυροφυλάκια εφοπλιστών και άλλων μεγάλων εταιρειών.</seg>
                    <seg xml:id="ParlaMint-GR_2021-01-27-S1-commons.seg339">Πάνω από δεκατρείς φορές έχουν μειωθεί οι οργανικές θέσεις σε όλες τις κατηγορίες πλοίων. Δεκατέσσερις ώρες δουλειάς, που υπερβαίνουν τις δεκαέξι με δεκαοκτώ ώρες την ημέρα στη διάρκεια της φορτοεκφόρτωσης των φορτηγών πλοίων και ακτοπλοϊκών την τουριστική περίοδο. Εικοσιτετράωρη ετοιμότητα ναυτεργατών στα καράβια, με αύξηση επαγγελματικών ασθενειών και εργατικών ατυχημάτων από την εντατικοποίηση στο έπακρον.</seg>
                    <seg xml:id="ParlaMint-GR_2021-01-27-S1-commons.seg340">Με την τροπολογία σας μειώνετε την επιβολή της χρηματικής ποινής στον πλοιοκτήτη, διαχειριστή και άλλους για την παραβίαση της σχετικής νομοθεσίας από 500 ευρώ το άτομο σε 1.000 ευρώ το πλοίο. Ντροπή! Με αυτόν τον τρόπο λέτε ξεδιάντροπα: «Ξεζουμίστε τους εργαζόμενους! Σας εξασφαλίζουμε πρόστιμα - ψίχουλα». Είναι για γέλια.</seg>
                    <seg xml:id="ParlaMint-GR_2021-01-27-S1-commons.seg341">Μάλιστα, είναι απαράδεκτο ότι βάζετε τον πλοίαρχο συνυπεύθυνο, τη στιγμή που τον υποχρεώνετε να εργάζεται σε καράβια με μειωμένες οργανικές συνθέσεις και σκληρές συνθήκες στους ωκεανούς. Αυτές είναι οι απαιτήσεις των εφοπλιστών του Συνδέσμου Επιχειρήσεων Επιβατηγού Ναυτιλίας και εσείς τις υλοποιείτε.</seg>
                    <seg xml:id="ParlaMint-GR_2021-01-27-S1-commons.seg342">Σας καλούμε τώρα να μας δώσετε στοιχεία σε πόσα πλοία το Υπουργείο επέβαλε κυρώσεις για την παραβίαση του ορίου χρόνου εργασίας και ανάπαυσης ναυτεργατών και τι ποσά συνολικά καταβλήθηκαν, να δούμε ποιον κοροϊδεύετε! Διότι πίσω από τα κυβερνητικά επιχειρήματα περί τόνωσης ναυτοσύνης και της ανταγωνιστικότητας του ελληνικού νηολογίου κρύβονται οι απαιτήσεις του εφοπλιστικού κεφαλαίου, που και εν μέσω πανδημίας σπάει το ένα ρεκόρ κερδοφορίας μετά το άλλο, θωρακισμένο βεβαίως από όλες τις κυβερνήσεις με προκλητικά προνόμια, φοροαπαλλαγές και συνταγματική, μάλιστα, κατοχύρωση.</seg>
                    <seg xml:id="ParlaMint-GR_2021-01-27-S1-commons.seg343">Και δεν φτάνουν όλα αυτά. Μας φέρνετε προκλητικά, με απαράδεκτο τρόπο, μετά τη δεύτερη ανάγνωση, τροπολογία «ξεδοντιάσματος» της ΡΑΛ. Είναι ένοχος και ο τρόπος που ακολουθήσατε, ώστε να μην έχει την ευκαιρία εκπρόσωπος της ΡΑΛ να εκφράσει γνώμη, να ενημερώσει, αφού ήταν καλεσμένη στους φορείς.</seg>
                    <seg xml:id="ParlaMint-GR_2021-01-27-S1-commons.seg344">Τι κάνετε, λοιπόν; Κατ' αρχάς, επιβεβαιώνεται η θέση του ΚΚΕ για δήθεν ανεξάρτητες ρυθμιστικές αρχές στα λιμάνια, ενέργεια κ.λπ.. Όταν πάνε να υλοποιήσουν τις αρμοδιότητές τους και δεν αρέσουν στην Κυβέρνηση, τότε τους αφαιρείτε τις αρμοδιότητες.</seg>
                    <seg xml:id="ParlaMint-GR_2021-01-27-S1-commons.seg345">Αυτό κάνατε και με την άλλη «ντροπολογία». Αποδυναμώσατε από τις περισσότερες αρμοδιότητές της τη ΡΑΛ σε δικαίωμα έρευνας, αλλά και επιβολής κυρώσεων, ώστε η ασυδοσία των μονοπωλίων, όπως το κινέζικο στον Πειραιά, που καταπατάει συμφωνίες παρανόμως, να εξυπηρετείται. Το ίδιο γίνεται και σε άλλους επιχειρηματίες, παραδείγματος χάριν των στερεών και υγρών αποβλήτων, ώστε να μη βρίσκουν κανένα εμπόδιο.</seg>
                    <seg xml:id="ParlaMint-GR_2021-01-27-S1-commons.seg346">Υπάρχει πλήρης ασυδοσία, με δραματικές συνέπειες σε εργαζόμενους, κατοίκους, περιβάλλον της περιοχής, όπως στη Δραπετσώνα, το Πέραμα και αλλού, όπου οι επίσημες μετρήσεις του ερευνητικού ιδρύματος «ΔΗΜΟΚΡΙΤΟΣ» και του Αστεροσκοπείου τεκμηριωμένα αναδεικνύουν την καρκινογόνα, ρυπογόνα δράση τους. Και όμως, παραμένουν στο απυρόβλητο, γιατί όλες οι κυβερνήσεις τα κέρδη των ρυπογόνων προστατεύουν και μετά παριστάνουν τους οικολόγους! Αυτή είναι η υποκρισία σας! Αυτό κάνετε και στο άρθρο 30. Διαγράφετε απαίτηση περιβαλλοντικών επιπτώσεων και άδειας.</seg>
                    <seg xml:id="ParlaMint-GR_2021-01-27-S1-commons.seg347">Ακόμα και το ανώτατο όριο προστίμου για μη χορήγηση πληροφοριών, σύμφωνα με την έκθεση του Γενικού Λογιστηρίου, φτάνει τώρα τις 15.000 ευρώ, αντί του 1% επί του κύκλου εργασιών. Δηλαδή, πενταροδεκάρες είναι τα πρόστιμα.</seg>
                    <seg xml:id="ParlaMint-GR_2021-01-27-S1-commons.seg348">Η συγχώνευση των αρμοδιοτήτων της ΡΑΛ τής αφαιρεί την αρμοδιότητα για την εφαρμογή του γνωστού ευρωκανονισμού 352/2017, που τη μεταφέρετε στο Υπουργείο Ναυτιλίας. Δηλαδή, καταργείτε ουσιαστικά τη ΡΑΛ, που υποτίθεται ότι θα έλεγχε την εφαρμογή του παραπάνω κανονισμού, δηλαδή το άνοιγμα του ελεύθερου ανταγωνισμού και σε άλλους επιχειρηματίες και αναλαμβάνει την αρμοδιότητα αυτή η εκτελεστική εξουσία, το Υπουργείο Ναυτιλίας. Δηλαδή, «Γιάννης κερνάει, Γιάννης πίνει»!</seg>
                    <seg xml:id="ParlaMint-GR_2021-01-27-S1-commons.seg349">Επίσης, σε συνέχεια αυτού του νομοθετικού δώρου καταργείται και το παλιό άρθρο 113Α, που προέβλεπε κυρώσεις για παραβάσεις του ίδιου ευρωκανονισμού. Δεν είναι καθόλου τυχαίο ότι σήμερα το πρωί ήταν να απολογηθεί ο ΟΛΠ, δηλαδή η «COSCO», ενώπιον της ΡΑΛ, μετά από καταγγελίες από άλλο επιχειρηματία για παραβίαση του συγκεκριμένου ευρωκανονισμού.</seg>
                    <seg xml:id="ParlaMint-GR_2021-01-27-S1-commons.seg350">Επομένως δεν υπάρχει καμμιά ανησυχία για τους παρανομούντες. Μπορούν να συνεχίσουν να παραβιάζουν κατάφωρα. Αυτό μάς λέτε σε αυτή τη σκανδαλώδη τροπολογία! Έτσι είναι. Κάποιοι νομοθετούν με τόση άνεση, όση εκβιάζουν τους εργαζομένους τους. Η νοοτροπία σας είναι του Λουδοβίκου του ΙΔ΄.</seg>
                    <seg xml:id="ParlaMint-GR_2021-01-27-S1-commons.seg351">Καταργείτε, λοιπόν, κανονιστικές, ρυθμιστικές και εποπτικές αρμοδιότητες της αρχής, ερήμην της, χωρίς να υπάρχει καμμία έγκαιρη και ουσιαστική ενημέρωσή της. Μάλιστα και η ΡΑΛ, όπως μας ενημερώνει επίσημα και αναλυτικά, για όλα αυτά τα παραπάνω, σήμερα υπήρχε και αυτή η ακρόαση του ΟΛΠ, δηλαδή της «COSCO». Και τελικά, με θράσος ο απολογούμενος, δηλαδή η «COSCO», πάει το Σωματείο στα δικαστήρια, ότι παρανομούν με τις δικές σας πλάτες. Εχθρεύεστε τους εργαζόμενους και τα δικαιώματά τους! Αυτή είναι η πολιτική σας!</seg>
                    <seg xml:id="ParlaMint-GR_2021-01-27-S1-commons.seg352">Τελικά, με το νομοσχέδιο και τις τροπολογίες ισοπεδώνετε ό,τι εμπόδια έχουν απομείνει σε επιχειρηματικούς ομίλους. Ταυτόχρονα, δημιουργείτε όλα τα αναγκαία χρηματοδοτικά εργαλεία, ώστε τα 70 δισεκατομμύρια που έχουν προγραμματιστεί από την Κυβέρνηση μέχρι το 2026 να μοιραστούν κατά κύριο λόγο στους διάφορους κλάδους του κεφαλαίου, δηλαδή μεγαλοεπιχειρηματίες. Έτσι ενδιαφέρεστε να είστε έτοιμοι, ως Υπουργείο Ναυτιλίας, με όλα εκείνα τα εργαλεία για να γευτούν, να ξεκοκκαλίσουν τα δισεκατομμύρια λεφτά των λαών τα σαγόνια του εφοπλιστικού, του τουριστικού, του ναυτιλιακού, των μεταφορών, του ενεργειακού κεφαλαίου και όχι μόνο.</seg>
                    <seg xml:id="ParlaMint-GR_2021-01-27-S1-commons.seg353">Τι περιλαμβάνει; Περιλαμβάνει νέα προνόμια για το κεφάλαιο συνολικά, ένταση της εκμετάλλευσης των εργαζομένων, κρατική και κοινοτική χρηματοδότηση, ενίσχυση της ανταγωνιστικότητας της ναυτιλίας, δηλαδή της κερδοφορίας των εφοπλιστών και των επιχειρηματικών ομίλων που δραστηριοποιούνται στις θαλάσσιες μεταφορές, τα λιμάνια, τα ναυπηγεία, την ναυπηγοεπισκευή, τον παράκτιο τουρισμό, την αλιεία, τις υδατοκαλλιέργειες, την εξόρυξη και μεταφορά ενέργειας πετρελαίου, φυσικού αερίου, σε υποδομές επίσης αποθήκευσης και διανομής μέσω των αγωγών από τα λιμάνια της χώρας. Τους τα δίνετε όλα.</seg>
                    <seg xml:id="ParlaMint-GR_2021-01-27-S1-commons.seg354">Προωθείτε όλες τις αναγκαίες υποδομές για την εξυπηρέτησή τους μέσα από το Πρόγραμμα Δημοσίων Έργων και όχι βέβαια για τις σύγχρονες ανάγκες των λαϊκών στρωμάτων και ειδικά των νησιωτών. Το ειδικό πρόγραμμα «ΝΕΑΡΧΟΣ» που περιγράφετε και χρηματοδοτείται από το Πρόγραμμα Δημοσίων Επενδύσεων, το ΕΣΠΑ ή το Πρόγραμμα Ανάπτυξης, είναι πρόγραμμα με κριτήριο πάντα την κερδοφορία των επιχειρηματικών ομίλων, με φωτογραφικές διατάξεις και όχι τις πραγματικές και σύγχρονες ανάγκες των ανθρώπων του μόχθου στα νησιά.</seg>
                    <seg xml:id="ParlaMint-GR_2021-01-27-S1-commons.seg355">Στη Σάμο, παραδείγματος χάριν, χτες είχαν μαζευτεί και τι έλεγαν; Υπάρχουν παιδιά που δεν πάνε ακόμα στο σχολείο λόγω ζημιών που προκάλεσε ο φονικός σεισμός, γιατί δεν έχουν σταλεί οι αναγκαίες προκατασκευασμένες αίθουσες. Δεν έχουν εξασφαλιστεί επαρκείς κατάλληλες αίθουσες για την προσωρινή μετεγκατάσταση, αλλά και συγκοινωνίες για τη μετακίνηση όλων των παιδιών.</seg>
                    <seg xml:id="ParlaMint-GR_2021-01-27-S1-commons.seg356">Επίσης, έχουν ελλείψεις γιατρών και καθηγητών, ελλείψεις σε υποδομές, προσωπικού σε διάφορες δημόσιες υπηρεσίες που εξυπηρετούν συνολικότερα λαϊκές ανάγκες και όχι να ταλαιπωρούνται. Και το κυριότερο είναι ότι υπήρχε κάποτε ο μειωμένος ΦΠΑ. Τώρα ισχύει μόνο για τα νησιά που έχουν πρόσφυγες και ανανεώνεται κάθε εξάμηνο. Και όμως, αυτό ήταν κάποια ανακούφιση για τα νησιά, μικρά και μεγάλα. Σήμερα λέτε εσείς και ο ΣΥΡΙΖΑ ότι είναι αντιστάθμισμα το μεταφορικό ισοδύναμο. Δεν ισχύει και το ξέρετε, γιατί συνολικά και τα εισιτήρια και ειδικά το κόστος μεταφοράς έχουν αυξηθεί πάρα, πάρα πολύ.</seg>
                    <seg xml:id="ParlaMint-GR_2021-01-27-S1-commons.seg357">Για εσάς η γαλάζια ανάπτυξη και η ανταγωνιστικότητα συνδέονται με ιδιωτικοποιήσεις και πακτωλό χρημάτων μόνο για το κεφάλαιο και κυρίως το εφοπλιστικό. Τι σας απασχολεί τώρα; Πώς θα δώσετε επιδοτήσεις για ναυπηγήσεις ακτοπλοϊκών πλοίων, καθώς ο μέσος όρος ηλικίας του ακτοπλοϊκού στόλου είναι πολύ μεγάλος και προκύπτει πρόβλημα αντικατάστασης.</seg>
                    <seg xml:id="ParlaMint-GR_2021-01-27-S1-commons.seg358">Προφανώς με το άρθρο 12 και τις οκτώ εξουσιοδοτικές διατάξεις στον Υπουργό, ο Υπουργός θα αποφασίζει αδιαφανώς και ρουσφετολογικώς κριτήρια ένταξης δικαιούχων για χορήγηση δανείων, διαδικασία χρηματοδότησης με υποβολή αιτήματος και κυρίως συγκοινωνιακής εξυπηρέτησης νησιωτικού χώρου. Έτσι είναι. Τους «μπουκώνετε» με χρήμα για άγονες γραμμές, για μεταφορικό ισοδύναμο. Και τώρα, με το Ταμείο Ανάκαμψης, θα τους εντάξετε στην πράσινη ανάπτυξη, λόγω οικολογικού καυσίμου, και σε πακέτα ψηφιοποίησης. Εκεί πηγαίνουν τα δισεκατομμύρια και όχι στις λαϊκές ανάγκες.</seg>
                    <seg xml:id="ParlaMint-GR_2021-01-27-S1-commons.seg359">Θα χρειαστώ ενάμιση λεπτό, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg360">Όσον αφορά στη ναυτική εκπαίδευση, ακούμε ότι θα αποσυρθεί το άρθρο 17, που είναι φωτογραφικό για μεγάλο εφοπλιστή. Βεβαίως, τα προβλήματα είναι πολλά και μεγάλα. Στο εκπαιδευτικό προσωπικό το 77% των δασκάλων είναι ωρομίσθιοι. Οι υπάρχουσες υποδομές και ένα κομμάτι του υλικοτεχνικού εξοπλισμού παραμένουν ίδια εδώ και είκοσι χρόνια. Δεν προβλέπονται δαπάνες για ανέγερση νέων εστιών ή αξιοποίηση υπαρχουσών, που πιέζουν. Επίσης, φαίνεται να θεσμοθετηθείτε την τηλεκπαίδευση, μειώνοντας με αυτόν τον τρόπο τις ανάγκες σε εκπαιδευτικό προσωπικό. Όμως, η ζωντανή διδασκαλία είναι αναντικατάστατη.</seg>
                    <seg xml:id="ParlaMint-GR_2021-01-27-S1-commons.seg361">Έχουμε, λοιπόν, κάθε λόγο να καταψηφίσουμε το παρόν νομοσχέδιο και τις τροπολογίες ως βαθιά αντιλαϊκά, ταξικά, αντιπεριβαλλοντικά και άδικα. Στηρίζουμε τα αιτήματα και της Πανελλήνιας Ένωσης Μηχανικών Ναυτικού και της ΠΟΥΕΝ για προσλήψεις στο Υπουργείο.</seg>
                    <seg xml:id="ParlaMint-GR_2021-01-27-S1-commons.seg362">Καταψηφίζουμε, λοιπόν.</seg>
                </u>
                <u xml:id="ParlaMint-GR_2021-01-27-S1-commons.u56" ana="#chair" who="#ΚΩΝΣΤΑΝΤΙΝΟΠΟΥΛΟΣ_ΚΩΝΣΤΑΝΤΙΝΟΥ_ΟΔΥΣΣΕΑΣ">
                    <seg xml:id="ParlaMint-GR_2021-01-27-S1-commons.seg363">Ευχαριστούμε.</seg>
                    <seg xml:id="ParlaMint-GR_2021-01-27-S1-commons.seg364">Κυρίες και κύριοι συνάδελφοι, να σας πω τώρα πώς είναι το πρόγραμμα, ρωτώντας για ακόμη μια φορά - είναι αυτό που μου ζήτησαν οι Υπηρεσίες - αν κάποιο κόμμα θα καταθέσει ονομαστική ψηφοφορία.</seg>
                    <seg xml:id="ParlaMint-GR_2021-01-27-S1-commons.seg365">Θα συνεχίσουμε με τον κ. Βασίλειο Βιλιάρδο από την Ελληνική Λύση και με τον κ. Γεώργιο Λογιάδη από το ΜέΡΑ25. Αμέσως μετά θα λάβει τον λόγο ο Πρόεδρος της Κοινοβουλευτικής Ομάδας της Ελληνικής Λύσης, ο κ. Βελόπουλος. Θα ακολουθήσουν Βουλευτές - ο πρώτος κύκλος ομιλητών - με φυσική παρουσία.</seg>
                    <seg xml:id="ParlaMint-GR_2021-01-27-S1-commons.seg366">Κύριε Βιλιάρδο, έχετε τον λόγο για δεκαπέντε λεπτά.</seg>
                </u>
                <u xml:id="ParlaMint-GR_2021-01-27-S1-commons.u57" ana="#regular" who="#ΒΙΛΙΑΡΔΟΣ_ΔΙΟΝΥΣΙΟΥ_ΒΑΣΙΛΕΙΟΣ">
                    <seg xml:id="ParlaMint-GR_2021-01-27-S1-commons.seg367">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg368">Κυρίες και κύριοι Βουλευτές, κατ' αρχάς δεν έχει νόημα η συνεχής κατάθεση και η συζήτηση νομοσχεδίων εδώ που έχει καταντήσει την Ελλάδα η Κυβέρνηση, με το ταμειακό έλλειμμα του 2020 στα 24,1 δισεκατομμύρια ευρώ ή στο 15% του ΑΕΠ, όσο, δηλαδή, το 2009, καθώς, επίσης, με το έλλειμμα του ισοζυγίου τρεχουσών συναλλαγών στα ύψη, γεγονός που σημαίνει πως εισάγουμε ξανά πολύ περισσότερα προϊόντα και υπηρεσίες από αυτά που εξάγουμε, οπότε συνεχίζει να χρεώνεται ο ιδιωτικός μας τομέας παράλληλα με το δημόσιο.</seg>
                    <seg xml:id="ParlaMint-GR_2021-01-27-S1-commons.seg369">Ακόμη χειρότερα, δεν έχει νόημα με τα χρέη του δημοσίου πάνω από 370 δισεκατομμύρια ή στο 230% του ΑΕΠ, σχεδόν διπλάσια από το 2009 ποσοστιαία, με την ύφεση στο πλην 10%, με το κόκκινο ιδιωτικό χρέος - τονίζουμε, το κόκκινο, όχι το συνολικό - στα 260 δισεκατομμύρια ευρώ, από 240 δισεκατομμύρια ευρώ πρόσφατα, και με την πραγματική οικονομία κυριολεκτικά να καταρρέει.</seg>
                    <seg xml:id="ParlaMint-GR_2021-01-27-S1-commons.seg370">Δεν έχει νόημα, όταν το μόνο που παράγει και αυτή η Κυβέρνηση της Νέας Δημοκρατίας, όπως, άλλωστε, την εξαετία 2004-2009, είναι ζημίες και χρέη - επαναλαμβάνω, ζημίες και χρέη! - , για την κάλυψη των οποίων δεν γνωρίζει να κάνει τίποτε άλλο από το να δανείζεται και να θριαμβολογεί.</seg>
                    <seg xml:id="ParlaMint-GR_2021-01-27-S1-commons.seg371">Φυσικά, δεν αναφέρει πως οι Έλληνες θα τα πληρώσουν στο πολλαπλάσιο, ενώ θα ζητηθούν επιπλέον - αν και υποθέτουμε πως έχουν ήδη ζητηθεί - ανταλλάγματα. Τι είδους ανταλλάγματα; Προφανώς θαλάσσια κυριαρχικά δικαιώματα και αμέσως μετά εθνική κυριαρχία, θαλάσσια και εδαφική, αφού το ίδιο αυτό κόμμα, η Νέα Δημοκρατία, υποθήκευσε ήδη όλα μας τα περιουσιακά στοιχεία το 2012.</seg>
                    <seg xml:id="ParlaMint-GR_2021-01-27-S1-commons.seg372">Κάτι ανάλογο έκανε, άλλωστε, και ο ΣΥΡΙΖΑ, με την επιμήκυνση των 95 δισεκατομμυρίων ευρώ το 2018, δίνοντας ως αντάλλαγμα το όνομα της Μακεδονίας. Η Νέα Δημοκρατία, βέβαια, στηρίζει τη Συμφωνία με τα Σκόπια, παρά το ότι δεν την τηρούν ούτε στο ελάχιστο, εξάγοντας ακόμη και προϊόντα με το όνομα «Μακεδονία» στην Ευρώπη. Απλά διστάζει να φέρει στη Βουλή τα τρία μνημόνια συνεργασίας με τα Σκόπια, φοβούμενη, προφανώς, τις δίκαιες αντιδράσεις των Μακεδόνων Βουλευτών της, ειδικά μετά τις κατηγορίες του κ. Σαμαρά.</seg>
                    <seg xml:id="ParlaMint-GR_2021-01-27-S1-commons.seg373">Δυστυχώς, κρίνοντας εκ των πραγμάτων, δεν είναι μόνο ανεπαρκής, αλλά - ακόμα χειρότερα - επικίνδυνη, ενώ αδυνατεί να καταλάβει πως χωρίς μία βιώσιμη οικονομία, χωρίς, δηλαδή, την ανάκτηση της οικονομικής μας ανεξαρτησίας, δεν μπορούμε να μιλάμε για εθνική κυριαρχία. Για παράδειγμα, αν χρωστάει κανείς στην τράπεζα και χρειάζεται ακόμη περισσότερα δανεικά, έχοντας υποθηκεύσει το σπίτι και τον μισθό του, ασφαλώς δεν είναι οικονομικά ανεξάρτητος ούτε κυρίαρχος του σπιτιού του, ενώ οι δανειστές του του επιβάλλουν ό,τι θέλουν.</seg>
                    <seg xml:id="ParlaMint-GR_2021-01-27-S1-commons.seg374">Το ίδιο ισχύει και για τα κόμματα που χρωστάνε, όπως η Νέα Δημοκρατία που χρωστούσε 320 εκατομμύρια το 2019 από 290 εκατομμύρια το 2018, όπου χρεώθηκε ακόμη 30 εκατομμύρια σε έναν μόλις χρόνο.</seg>
                    <seg xml:id="ParlaMint-GR_2021-01-27-S1-commons.seg375">Σαν να μην έφταναν, δε, όλα αυτά, φαίνεται καθαρά από τις ενέργειές της πως μισεί τους επιχειρηματίες. Κυριολεκτικά μισεί τους εστιάτορες, τους ιδιοκτήτες ακινήτων, τις μικρομεσαίες επιχειρήσεις κ.ο.κ., στα καταστήματα των οποίων μεταδίδεται ο ιός, ενώ στα σουπερμάρκετ δεν μεταδίδεται.</seg>
                    <seg xml:id="ParlaMint-GR_2021-01-27-S1-commons.seg376">Το νομοσχέδιο περιλαμβάνει σαράντα άρθρα, εκ των οποίων τα πρώτα δώδεκα αφορούν την ολοκληρωμένη θαλάσσια πολιτική στον νησιωτικό χώρο. Εμείς δεν διαπιστώσαμε, πάντως, ότι αυτά τα δώδεκα άρθρα συνιστούν μία ολοκληρωμένη πολιτική, ενώ τέτοιου είδους πομπώδεις ορισμοί, όπως «θαλάσσια πολιτική», «εθνική στρατηγική» κ.λπ., συνήθως καταλήγουν σε ευχολόγια.</seg>
                    <seg xml:id="ParlaMint-GR_2021-01-27-S1-commons.seg377">Από την άλλη πλευρά, τι νόημα έχει, αλήθεια, η δρομολόγηση μιας νησιωτικής πολιτικής, όταν δεν έχουμε ακόμη καθορίσει αλιευτικές ζώνες στο Αιγαίο, όταν επιτρέπουμε στους Τούρκους να ψαρεύουν στις δικές μας θάλασσες και να μας εξάγουν τα δικά μας ψάρια, όταν είμαστε η μοναδική χώρα στον πλανήτη που επέτρεψε την αλιεία στο Ιόνιο, εντός των χωρικών της υδάτων, στην Ιταλία, οπότε, κατ' επέκταση, σε όλες τις χώρες της Ευρωπαϊκής Ένωσης; Αύριο θα μπορούν να ψαρεύουν εκεί οι Ισπανοί ή ο οποιοσδήποτε άλλος λαός.</seg>
                    <seg xml:id="ParlaMint-GR_2021-01-27-S1-commons.seg378">Επίσης, τι νόημα έχει όταν η Κυβέρνηση αποφεύγει να απαντήσει στο ερώτημα περί των «κόκκινων» γραμμών με την Τουρκία, όταν υπεκφεύγει όσον αφορά την αιγιαλίτιδα ζώνη των αιγαιοπελαγίτικων νησιών μας, ισχυριζόμενη πως πρέπει να είμαστε προσεκτικοί μήπως κάνουμε λάθος στο θέμα των διελεύσεων; Ποιο θα ήταν αυτό το λάθος και πώς προτείνει να το αποφύγουμε;</seg>
                    <seg xml:id="ParlaMint-GR_2021-01-27-S1-commons.seg379">Συνεχίζοντας, όπως αναφέρεται στο πρώτο άρθρο αντικείμενο του νομοσχεδίου είναι ο καθορισμός του πλαισίου για τον σχεδιασμό και την εξειδίκευση των κατευθύνσεων της εθνικής μας στρατηγικής για την ολοκληρωμένη θαλάσσια πολιτική στον νησιωτικό χώρο, τον προσδιορισμό των αναπτυξιακών πολιτικών και των προγραμμάτων χρηματοδότησης. Επομένως δεν πρόκειται για ένα σχέδιο, αλλά για ένα πλαίσιο.</seg>
                    <seg xml:id="ParlaMint-GR_2021-01-27-S1-commons.seg380">Στο άρθρο 4 αναλύει την εθνική στρατηγική σε επτά επιμέρους ενότητες.</seg>
                    <seg xml:id="ParlaMint-GR_2021-01-27-S1-commons.seg381">Όλα αυτά, μαζί με τις επεξηγήσεις τους, φαίνονται λογικά, οπότε δεν μπορεί να το καταψηφίσει κανείς άμεσα, ελπίζοντας πως αποτελούν το πρώτο βήμα για κάτι καλύτερο. Βέβαια, δεν διαπιστώσαμε κανέναν ποσοτικό στόχο και κανένα όραμα, όπως δεν υπάρχουν πουθενά στα νομοσχέδια που καταθέτει η Κυβέρνηση.</seg>
                    <seg xml:id="ParlaMint-GR_2021-01-27-S1-commons.seg382">Η νησιωτική χώρα, πάντως, έχει πολλά προβλήματα, ειδικά τώρα, με τον τουρισμό. Εμείς πιστεύουμε δε πως η θάλασσα είναι η καρδιά της Ελλάδας. Η θάλασσα είναι πραγματικά η καρδιά της Ελλάδας! Πιστεύουμε πως πρόκειται για τη δική μας «γαλάζια πατρίδα», που εποφθαλμιούν οι βάρβαροι γείτονές μας μαζί με τους Γερμανούς συμμάχους τους και ότι κανένα νησί δεν είναι μακριά.</seg>
                    <seg xml:id="ParlaMint-GR_2021-01-27-S1-commons.seg383">Παρεμπιπτόντως, φανταζόμαστε πως αρκετοί θα διάβασαν το πρόσφατο άρθρο - που θα καταθέσουμε στα Πρακτικά - το οποίο επιβεβαιώνει τις αναφορές μας στην τεράστια φοροδιαφυγή και στο ξέπλυμα μαύρου χρήματος στη Γερμανία της τάξης των 100 δισεκατομμυρίων ευρώ ετησίως -100 δισεκατομμύρια ετησίως! - , δηλαδή πάνω από το μισό ΑΕΠ μας είναι το ξέπλυμα μαύρου χρήματος στη Γερμανία.</seg>
                    <seg xml:id="ParlaMint-GR_2021-01-27-S1-commons.seg384">Πρόκειται κυριολεκτικά για τη χώρα της διαφθοράς και της απάτης, όταν σε εμάς μιλά για εντιμότητα, μας επιβάλλει μνημόνια, μας εξευτελίζει καθημερινά, αρνείται τις κυρώσεις στην Τουρκία, ενώ «δολοφόνησε» και την Κύπρο. Μην το ξεχνάμε!</seg>
                    <seg xml:id="ParlaMint-GR_2021-01-27-S1-commons.seg385">Όσον αφορά τώρα τη χρηματοδότηση όλων αυτών που αναφέρονται στο νομοσχέδιο, εμείς δεν βλέπουμε παρά μόνο ονόματα ταμείων από τα οποία θα προέλθει, αλλά όχι τα ποσά, που δεν υπάρχουν ούτε στην έκθεση του Γενικού Λογιστηρίου του Κράτους.</seg>
                    <seg xml:id="ParlaMint-GR_2021-01-27-S1-commons.seg386">Συγκεκριμένα, αναφέρονται οι εξής πηγές: Πρώτον, το πρόγραμμα «ΝΕΑΡΧΟΣ», στο άρθρο 6, για δημόσια έργα σε υποδομές, σε λιμάνια, σε ενδομεταφορές, στη μεταφορά ύδατος και στην ενέργεια, δεύτερον, το Πρόγραμμα Χρηματοδότησης Νησιωτικής Επιχειρηματικότητας, στο άρθρο 7, το οποίο θα καλυφθεί από το Πρόγραμμα Δημοσίων Επενδύσεων, τόσο το συγχρηματοδοτούμενο όσο και το εθνικό σκέλος μέσω της Αναπτυξιακής Τράπεζας και, τρίτον, το Ταμείο Θαλάσσιας - Γαλάζιας Οικονομίας, στο άρθρο 8 για την καινοτομία, ενώ θα καλύπτεται και αυτό από το ΕΣΠΑ και το Πρόγραμμα Δημοσίων Επενδύσεων.</seg>
                    <seg xml:id="ParlaMint-GR_2021-01-27-S1-commons.seg387">Εμείς πάντως ανατρέξαμε σε πρόσφατες ανακοινώσεις, αφού αυτόν τον καιρό καταρτίζονται τα ΕΣΠΑ και τα προγράμματα ανάκαμψης για υποβολή. Βρήκαμε δε τα ποσά για τα περιφερειακά προγράμματα στο ΕΣΠΑ 2021-2027, τα οποία καταθέσαμε στην επιτροπή στα Πρακτικά, διαπιστώνοντας πως δεν είναι αρκετά.</seg>
                    <seg xml:id="ParlaMint-GR_2021-01-27-S1-commons.seg388">Ο Υπουργός, βέβαια, μας διαβεβαίωσε για μόχλευση των κεφαλαίων κατά δέκα έως είκοσι φορές, κάτι που μας εντυπωσίασε και που ευχόμαστε, φυσικά, να συμβεί, αλλά είναι πολύ δύσκολο να το πιστέψουμε.</seg>
                    <seg xml:id="ParlaMint-GR_2021-01-27-S1-commons.seg389">Στη συνέχεια, για να αναδείξουμε το πρόβλημα, αναλύσαμε στοιχεία για τη δραστηριότητα των περιοχών, όπου με βάση τα πιο πρόσφατα της ΕΛΣΤΑΤ προκύπτει πως οι καθ' εαυτόν νησιωτικές περιοχές δημιουργούν περίπου το 9,9% του ΑΕΠ μας με το 15% του πληθυσμού της χώρας μας.</seg>
                    <seg xml:id="ParlaMint-GR_2021-01-27-S1-commons.seg390">Το πρόβλημα είναι, όμως, ότι μεγάλο μέρος αυτής της δραστηριότητας εξαρτάται από τον τουρισμό. Εν προκειμένω, καταλαβαίνει κανείς πως με τη μείωση του τουρισμού κατά 75% έως 80% αυτές οι περιοχές πρέπει να έχουν πολύ μεγάλο πρόβλημα. Το πρόβλημα δε αυτό θα επιταθεί το 2021, όπου δεν προβλέπεται να ανακάμψει ο τουρισμός, με βάση τις κρατήσεις και την αβεβαιότητα σχετικά με το εάν καλυφθεί ο πληθυσμός στην Ευρωπαϊκή Ένωση ή παγκοσμίως με εμβόλιο. Εμείς τουλάχιστον προβλέπουμε το 30% των εσόδων του 2019.</seg>
                    <seg xml:id="ParlaMint-GR_2021-01-27-S1-commons.seg391">Επομένως και εδώ είναι επιτακτική η ανάγκη για αλλαγή του τουριστικού και οικονομικού μας μοντέλου, όπως επίσης για το σύνολο της χώρας. Από την άλλη πλευρά, είναι επιπλέον θέμα εθνικής πολιτικής, ενώ πρέπει να υποστηριχθούν οι μεταφορές, η ακτοπλοΐα, η ναυτιλία και η ναυπηγοεπισκευή γενικότερα.</seg>
                    <seg xml:id="ParlaMint-GR_2021-01-27-S1-commons.seg392">Έχουμε κάνει τέτοιες προτάσεις πολλές φορές στο παρελθόν, για τον εσωτερικό τουρισμό είχαμε προτείνει 300 εκατομμύρια ευρώ - αντί 100 εκατομμύρια ευρώ - που έδωσε η Κυβέρνηση - εάν τα έδωσε - , για τη σύνδεση του τουρισμού με τον πρωτογενή τομέα και στα νησιά, καθώς επίσης για την εξοικονόμηση ενέργειας.</seg>
                    <seg xml:id="ParlaMint-GR_2021-01-27-S1-commons.seg393">Δεν είδαμε, πάντως, καμμία αναφορά στην αντιμετώπιση του φαινομένου της εγκατάλειψης των μικρών νησιών, ειδικά των ακριτικών, τα οποία έχουν γερασμένο πληθυσμό, συντριπτικά λιγότερο από προηγούμενες δεκαετίες, λόγω της μετανάστευσης και της υπογεννητικότητας. Από το 1951 έως σήμερα έχουν αδειάσει στη χώρα πενήντα κατοικημένα μικρά νησιά. Έχουν αδειάσει!</seg>
                    <seg xml:id="ParlaMint-GR_2021-01-27-S1-commons.seg394">Παράδειγμα είναι η Ερεικούσσα των Διαποντίων Νήσων, που είχε, σύμφωνα με την απογραφή του 2011, τετρακόσιους ενενήντα πέντε κατοίκους, ενώ σήμερα μόλις εξήντα, με μόνο είκοσι εξ αυτών ελληνικής καταγωγής.</seg>
                    <seg xml:id="ParlaMint-GR_2021-01-27-S1-commons.seg395">Εκτός αυτού, δεν αναφέρεται στο σχέδιο νόμου ρητά και ειδικά η επαγγελματική αλιεία, όπως θα περίμενε λογικά κάποιος από μία εθνική στρατηγική ως αναπόσπαστο κομμάτι της γαλάζιας οικονομίας και της παράκτιας ζώνης της χώρας μας.</seg>
                    <seg xml:id="ParlaMint-GR_2021-01-27-S1-commons.seg396">Στα θετικά μέτρα είναι η παραχώρηση αιγιαλού για ναυπηγοεπισκευαστική δραστηριότητα στα ξύλινα και δη στα παραδοσιακά σκάφη, στα άρθρα 28 και 29, σημειώνοντας πως έχουμε τονίσει στο πρόγραμμά μας ότι τα παραδοσιακά σκάφη αποτελούν μέρος της πολιτιστικής μας παράδοσης και πρέπει να προστατευθούν.</seg>
                    <seg xml:id="ParlaMint-GR_2021-01-27-S1-commons.seg397">Σε ορισμένα άρθρα τώρα, τα εξής: Στο άρθρο 6 προτείναμε να προβλεφθεί και η χρηματοδότηση των μελετών για την υλοποίηση των έργων, αφού πολλά δημοτικά λιμενικά ταμεία ή ΟΤΑ δεν μπορούν να αντέξουν το βάρος της χρηματοδότησής τους από ίδια μέσα.</seg>
                    <seg xml:id="ParlaMint-GR_2021-01-27-S1-commons.seg398">Επίσης, προτείναμε τη λειτουργία κεντρικών μονάδων αφαλάτωσης που θα συνδέονται με τα τοπικά δίκτυα ύδρευσης, όπου, εάν καταλάβαμε σωστά, συμφώνησε ο Υπουργός και θα τις συμπεριλάβει.</seg>
                    <seg xml:id="ParlaMint-GR_2021-01-27-S1-commons.seg399">Τέλος, προτείναμε να εξεταστεί η ίδρυση ειδικής τράπεζας ναυτιλίας. Ειδική τράπεζα ναυτιλίας έχουμε και στο πρόγραμμά μας, η οποία μπορεί να προσελκύσει κεφάλαια από τους εφοπλιστές.</seg>
                    <seg xml:id="ParlaMint-GR_2021-01-27-S1-commons.seg400">Στο άρθρο 7 προτείναμε να γίνει μία μελέτη του είδους της επιχειρηματικότητας που θα υποστηριχθεί, δηλαδή να μην μπορούν τα χρήματα να δίνονται σε rooms to let και ξενοδοχεία, συνεχίζοντας την άναρχη ανάπτυξη, αλλά ανά περιφέρεια, με ιδιαίτερη βάση στην πρωτογενή παραγωγή και στους νέους μας, επίσης στην καινοτομία, ακόμη και σε μικρές βιοτεχνικές μονάδες, που τουλάχιστον στον αγροδιατροφικό τομέα μπορούν και πρέπει να ενισχυθούν. Όπως είπαμε, το ζήτημα είναι κυρίως εθνικό εκτός από οικονομικό, όσον αφορά την απαιτούμενη αποκέντρωση και λοιπά.</seg>
                    <seg xml:id="ParlaMint-GR_2021-01-27-S1-commons.seg401">Η βασική μας αντίρρηση ήταν στο άρθρο 12, σύμφωνα με το οποίο το πώς θα ασκηθεί η πολιτική εξαρτάται από τις υπουργικές αποφάσεις. Εν προκειμένω, η Κυβέρνηση δημιουργεί ένα ακόμη «υπερ - Υπουργείο», κατά την προσφιλή της στρατηγική, που αναιρεί τον ρόλο της χάραξης πολιτικής από το Κοινοβούλιο, κάτι που δεν μας βρίσκει σύμφωνους, αφού εμείς είμαστε υπέρ των δημοκρατικών διαδικασιών.</seg>
                    <seg xml:id="ParlaMint-GR_2021-01-27-S1-commons.seg402">Όσον αφορά δε τη συμμετοχή της Ελλάδας σε δαπάνες της Υπηρεσίας Περιπολίας κατά των Πάγων του Βορείου Ατλαντικού, στο άρθρο 14, παρά τις προσπάθειές μας δεν καταφέραμε να βρούμε σε καμμία βάση νομικών δεδομένων το συγκεκριμένο νομοθέτημα. Ψάξαμε και δεν το βρήκαμε. Το ποσό για αυτές τις περιπολίες κατά το Γενικό Λογιστήριο του Κράτους είναι 2,4 εκατομμύρια ευρώ για τα έτη 2013 και 2015-2018, ενώ δίνονται αναδρομικά από την 1η -1-2013, ένα μεγάλο ποσό στην κατάσταση που βρίσκεται η Ελλάδα χωρίς κανέναν λόγο.</seg>
                    <seg xml:id="ParlaMint-GR_2021-01-27-S1-commons.seg403">Δύο, τρία λεπτά ακόμα, θα ήθελα ακόμα, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg404">Στο άρθρο 16, στην ενίσχυση της ναυτικής εργασίας, είπαμε πως το ποσόν των 534 ευρώ είναι ανεπαρκές για να ζήσουν οι οικογένειες, οπότε θα πρέπει να υπάρξει μεγαλύτερη στήριξη, για να μην εγκαταλειφθούν περιοχές.</seg>
                    <seg xml:id="ParlaMint-GR_2021-01-27-S1-commons.seg405">Σχετικά τώρα με το άρθρο 22, έχει στην ουσία στόχο να καταργήσει την Υπηρεσία Πλοήγησης, για να μειώσει τα έξοδα σε κάποιους εφοπλιστές και φυσικά στην «COSCO». Διακινδυνεύεται, όμως, η ασφάλεια στα λιμάνια, κάτι που θεωρούμε απαράδεκτο και νομίζουμε πως πρέπει να αποσυρθεί.</seg>
                    <seg xml:id="ParlaMint-GR_2021-01-27-S1-commons.seg406">Κλείνοντας, στο άρθρο 33, που αφορά τη συμμετοχή του Λιμενικού μας στο αντίστοιχο Σώμα της Ευρώπης, είμαστε εντελώς αρνητικοί, αφού πρέπει να διαφυλάσσουμε τα δικά μας σύνορα, έχοντας την άποψη πως δεν μπορούμε να περιμένουμε κάτι ανάλογο από την Ευρώπη, ότι είμαστε μόνοι μας. Θυμίσαμε δε πως η Ευρωπαϊκή Ένωση χρηματοδότησε με 20 εκατομμύρια ευρώ μόνο το 2017 τα σκάφη της Τουρκίας, με τα οποία τώρα παρενοχλεί το Λιμενικό και τους ψαράδες μας, γεγονός που σημαίνει πως πράγματι είμαστε μόνοι μας.</seg>
                    <seg xml:id="ParlaMint-GR_2021-01-27-S1-commons.seg407">Τέλος, για το άρθρο 39 είπαμε πως πρόκειται για μια ακόμη διαδικασία κατά παρέκκλιση, όπως συνηθίζεται, η οποία μάλιστα καλύπτει χρήσεις από το 2012, όπως για την Αντίκυρα, για μια περιοχή δίπλα στις εγκαταστάσεις της «Αλουμίνιο της Ελλάδας» στα Άσπρα Σπίτια Βοιωτίας, που την έχουμε αναφέρει στο παρελθόν για τα πολύ σοβαρά θέματα περιβαλλοντικής επιβάρυνσης που αντιμετωπίζει.</seg>
                    <seg xml:id="ParlaMint-GR_2021-01-27-S1-commons.seg408">Στην ερώτησή μας μήπως ο σκοπός είναι να κλείσουν υποθέσεις και τι βρήκαν οι έλεγχοι δεν πήραμε, δυστυχώς, καμμία απάντηση, υποθέτοντας πως ο εν λόγω ισχυρός επιχειρηματίας μπορεί να επιβάλλει ό,τι θέλει.</seg>
                    <seg xml:id="ParlaMint-GR_2021-01-27-S1-commons.seg409">Σας ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u58" ana="#chair" who="#ΚΩΝΣΤΑΝΤΙΝΟΠΟΥΛΟΣ_ΚΩΝΣΤΑΝΤΙΝΟΥ_ΟΔΥΣΣΕΑΣ">
                    <seg xml:id="ParlaMint-GR_2021-01-27-S1-commons.seg410">Τον λόγο τώρα έχει ο κ. Γεώργιος Λογιάδης από το ΜέΡΑ25 για δεκαπέντε λεπτά.</seg>
                </u>
                <u xml:id="ParlaMint-GR_2021-01-27-S1-commons.u59" ana="#regular" who="#ΛΟΓΙΑΔΗΣ_ΣΟΦΟΚΛΗ-ΕΜΜΑΝΟΥΗΛ_ΓΕΩΡΓΙΟΣ">
                    <seg xml:id="ParlaMint-GR_2021-01-27-S1-commons.seg411">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg412">Σήμερά είναι 27 Ιανουαρίου, Ημέρα Μνήμης των Ελλήνων Εβραίων μαρτύρων και ηρώων του Ολοκαυτώματος και Διεθνής Ημέρα Μνήμης των Θυμάτων του Ολοκαυτώματος από το ναζιστικό καθεστώς κατά τον Β΄Παγκόσμιο Πόλεμο. Στις 27 Ιανουαρίου 1945 απελευθερώθηκε το μεγαλύτερο στρατόπεδο συγκέντρωσης και εξόντωσης στο Άουσβιτς Μπιρκενάου της Πολωνίας. Ποτέ δεν ξεχνάμε. Ποτέ ξανά. Αιωνία τους η μνήμη.</seg>
                    <seg xml:id="ParlaMint-GR_2021-01-27-S1-commons.seg413">Στο σημερινό σχέδιο νόμου, κυρίες και κύριοι, το εν λόγω γενικόλογο και αόριστο σχέδιο νόμου αποτελεί ένα ευχολόγιο με έναν εμβληματικό αλλά ψευδεπίγραφο και μεγαλομανή τίτλο, κάτω από τον οποίο υφέρπει η «ιδιωτικομανία» και η προώθηση των ολιγαρχικών συμφερόντων.</seg>
                    <seg xml:id="ParlaMint-GR_2021-01-27-S1-commons.seg414">Τα τρία ερωτήματα που εγείρονται είναι για ποια θαλάσσια και νησιωτική οικονομία μιλάμε, ποιοι την υλοποιούν και ποιοι την καρπούνται. Είναι αλήθεια εντυπωσιακό πως σε ένα σχέδιο νόμου το οποίο αφορά τη νησιωτική Ελλάδα δεν γίνεται ούτε μία φορά αναφορά στη λέξη «νησιώτες». Η αναφορά που υπάρχει περιορίζεται στη νησιωτική επιχειρηματικότητα.</seg>
                    <seg xml:id="ParlaMint-GR_2021-01-27-S1-commons.seg415">Πρόκειται ουσιαστικά για σχέδιο υφαρπαγής του νησιωτικού και θαλάσσιου εθνικού πλούτου και για σαφή διάκριση ανάμεσα στα νησιά και τους νησιώτες, αποκόπτοντας τους δεύτερους από τα νησιά.</seg>
                    <seg xml:id="ParlaMint-GR_2021-01-27-S1-commons.seg416">Δεν συναντήσαμε πουθενά στο νομοσχέδιο σαφείς ρήτρες για την απορρόφηση του νησιωτικού εργατικού δυναμικού στις επενδύσεις. Δεν συναντήσαμε πουθενά ρήτρες υπέρ δημοσίων επενδύσεων στα νησιά σε τομείς όπως υγεία, παιδεία, σε αναλογία με την επενδυτική και επιχειρηματική δραστηριότητα, η οποία τόσο μεγαλόσχημα προαναγγέλλεται σε αυτό το νομοσχέδιο.</seg>
                    <seg xml:id="ParlaMint-GR_2021-01-27-S1-commons.seg417">Για ποια ολοκληρωμένη άραγε θαλάσσια πολιτική μιλάμε, όταν η Ελλάδα δεν έχει ναυπηγεία, δεν έχει καν διαλυτήρια πλοίων, όπως τονίζει και το Εμπορικό Επιμελητήριο Πειραιά; Η Ελλάδα έχει έναν από τους μεγαλύτερους εμπορικούς στόλους παγκοσμίως και τα πλοία της τα κτίζει στην Κορέα, στην Ιαπωνία, στην Κίνα και αλλού. Τα δε υπό διάλυση πλοία τα στέλνει στην Τουρκία, η οποία τα αξιοποιεί προς όφελός της. Ούτε καν ελληνικό νηογνώμονα δεν έχουμε. Έχει κλείσει εδώ και καιρό και οι εργαζόμενοι σε αυτόν είναι ακόμη απλήρωτοι.</seg>
                    <seg xml:id="ParlaMint-GR_2021-01-27-S1-commons.seg418">Τα προβλήματα των ψαράδων του ανατολικού Αιγαίου είναι γνωστά σε όλους. Τούρκοι αλιείς εισέρχονται συνεχώς σε ελληνικά χωρικά ύδατα αλιεύοντας και ουδέποτε ετέθη θέμα σύλληψής τους ή τιμωρίας τους. Ο δε ΣΥΡΙΖΑ με τον ν.4619/2019 κατήργησε το άρθρο 401 του Ποινικού Κώδικα, το οποίο όριζε ότι αλλοδαπά σκάφη που αλιεύουν χωρίς δικαίωμα στην αιγιαλίτιδα ζώνη του ελληνικού κράτους τιμωρούνται με χρηματική ποινή ή με φυλάκιση έως έξι μηνών.</seg>
                    <seg xml:id="ParlaMint-GR_2021-01-27-S1-commons.seg419">Στο Κεφάλαιο ΣΤ΄ και στο άρθρο 30 γίνεται εξαίρεση συγκεκριμένων έργων από τις διαδικασίες περιβαλλοντικών αδειοδοτήσεων και μελετών επιπτώσεων. Θα ήθελα να τονίσω ότι πέρα και πάνω από τους νόμους κάθε κράτους είναι το ήθος των πολιτών του, το οποίο εν πολλοίς εξαρτάται από το παράδειγμα των διοικούντων. Και όπως λέει ο σοφός λαός, το ψάρι από την κεφαλή βρωμάει.</seg>
                    <seg xml:id="ParlaMint-GR_2021-01-27-S1-commons.seg420">Στο άρθρο 24, «Ενιαία Πλατφόρμα Λιμενικής Κοινότητας», το μείζον θέμα για εμάς, για το ΜέΡΑ25, στη σημερινή ψηφιακή εποχή είναι το ερώτημα σε ποιον ανήκει η πλατφόρμα αυτή, η οποία περιέχει πολύ ευαίσθητες πληροφορίες και δεδομένα; Τίνος ιδιοκτησία είναι το λογισμικό αυτής; Κανείς δεν γνωρίζει ποια ξένη εταιρεία μπορεί με ένα κουμπί να επέμβει στο φορολογικό μας λογισμικό. Στην ψηφιακή εποχή αυτό αποτελεί για το ΜέΡΑ25 μέγιστο κίνδυνο και πλήρη εξάρτηση έξωθεν.</seg>
                    <seg xml:id="ParlaMint-GR_2021-01-27-S1-commons.seg421">Με το άρθρο 4 παρ.1α, που αναφέρεται στη λιμενική πολιτική για λιμάνια και υποδομές, σε συνδυασμό με το άρθρο 6 για τη χρηματοδότηση έργων δημοσίου χαρακτήρα, όπως η βελτίωση και ανάπτυξη των λιμανιών και των υποδομών τους, βλέπουμε ότι θα τα αναβαθμίσετε αυτά τα λιμάνια και τις υποδομές με χρήματα του Έλληνα φορολογούμενου πολίτη και μετά αυτά τα λιμάνια και τις υποδομές τους, τα οποία υπάγονται στο ΤΑΙΠΕΔ, θα τα παραχωρήστε ολικά ή θα τα υποπαραχωρήσετε ή θα τα πουλήσετε ή θα πουλήσετε τις μετοχές, όπως έχετε απαντήσει στις 28-2-2020 σε γραπτή ερώτησή μου και προς το Υπουργείο σας για τα δέκα λιμάνια Ηρακλείου, Αλεξανδρούπολης, Βόλου, Ελευσίνας Ηγουμενίτσας, Καβάλας, Κέρκυρας, Λαυρίου, Πάτρας και Ραφήνας. Και αναφέρει η απάντησή σας, διαβάζω ακριβώς: «Τέλος, σας ενημερώνουμε ότι πρόσφατα με τα άρθρα 12,13,14 του ν.4664/2020 βελτιώσαμε το καθεστώς των υπο - παραχωρήσεων και γενικότερα το θεσμικό καθεστώς που διέπει τις επενδύσεις στους λιμένες».</seg>
                    <seg xml:id="ParlaMint-GR_2021-01-27-S1-commons.seg422">Τι αναφέρει το άρθρο 12; «Κυρώνονται και αποκτούν ισχύ οι συμβάσεις παραχώρησης που έχουν συναφθεί μεταξύ ελληνικού δημοσίου και των κατωτέρω αναφερόμενων οργανισμών λιμένων Α.Ε. και των οποίων η διάρκεια ορίζεται σε εξήντα έτη».</seg>
                    <seg xml:id="ParlaMint-GR_2021-01-27-S1-commons.seg423">Και το άρθρο 13: «Μεταβιβάζεται και περιέρχεται χωρίς αντάλλαγμα στην ανώνυμη εταιρεία με την επωνυμία “Ταμείο Αξιοποίησης Ιδιωτικής Περιουσίας του Δημοσίου Α.Ε.” (ΤΑΙΠΕΔ) το δικαίωμα υπο - παραχώρησης σε τρίτους». Έτσι βελτιώνεται το καθεστώς που διέπει τις επενδύσεις;</seg>
                    <seg xml:id="ParlaMint-GR_2021-01-27-S1-commons.seg424">Από την άλλη, όμως, μεριά βλέπουμε ότι για λιμάνια που δεν ανήκουν σε αυτά τα δέκα, όπως το Καρλόβασι, το Κουκάρι, το Βαθύ, το Πυθαγόρειο, δεν έχετε κάνει απολύτως τίποτα, καμμία ενέργεια, καμμία επένδυση για την αποκατάσταση των ζημιών αυτών από τον πρόσφατο σεισμό στη Σάμο. Επενδύετε και εκσυγχρονίζετε και αναβαθμίζετε αυτά που θέλετε να πουλήσετε.</seg>
                    <seg xml:id="ParlaMint-GR_2021-01-27-S1-commons.seg425">Στο άρθρο 4 παρ.1ε, που αναφέρεται στα γαλάζια επαγγέλματα και τη γαλάζια οικονομία σχετικά με τις γαλάζιες εξορύξεις υδρογονανθράκων, εμείς στο ΜέΡΑ25 από την ίδρυσή μας είμεθα εντελώς αντίθετοι με κάθε μορφή εξόρυξης ορυκτών καυσίμων που επιβαρύνουν και καταστρέφουν το περιβάλλον και επιτείνουν την κλιματική κρίση.</seg>
                    <seg xml:id="ParlaMint-GR_2021-01-27-S1-commons.seg426">Το Κεφάλαιο Ε΄ αφορά διατάξεις για επιχειρήσεις δραστηριοποίησης στα ξύλινα σκάφη. Αυτό αποτελεί ειρωνεία ή εμπαιγμό, διότι διαβάζω από την εφημερίδα «ΝΕΑ ΚΡΗΤΗ» στις 31 Ιουλίου 2018, αναφέρεται στο Λασίθι, ότι τεράστιο πλήγμα κατά της παράκτιας αλιείας χαρακτηρίζεται η επιδοτούμενη από την Ευρωπαϊκή Ένωση καταστροφή και απόσυρσης των παραδοσιακών μνημειακών ξύλινων αλιευτικών καϊκιών. Αυτό αποτελεί έγκλημα και κατά της πολιτιστικής κληρονομιάς της χώρας, απαξιώνοντας παράλληλα την παραδοσιακή ναυπηγική τέχνη.</seg>
                    <seg xml:id="ParlaMint-GR_2021-01-27-S1-commons.seg427">Περαιτέρω το νομοσχέδιο αυτό απαξιώνει ναυτεργάτες, υπηρεσίες πλοήγησης, αποκλείει άδικα μακροχρόνια ανέργους, στρώνει τον δρόμο για το ξεπούλημα των λιμανιών και των υποδομών. Αυτό απαγορεύεται ρητά να το κάνει το γερμανικό δημόσιο αντίστοιχα.</seg>
                    <seg xml:id="ParlaMint-GR_2021-01-27-S1-commons.seg428">Επίσης, όπως με κάθε κίνηση, με κάθε σχέδιο νόμου προς την ψηφιακή διακυβέρνηση όλα εν τέλει καταλήγουν και δένουν με την ανεξάρτητη από τη δημοκρατία μας αλλά πλήρως εξαρτημένη από την τρόικα ΑΑΔΕ.</seg>
                    <seg xml:id="ParlaMint-GR_2021-01-27-S1-commons.seg429">Ο Θουκυδίδης είχε πει: «Μέγα το της θαλάττης κράτος». Εσείς το απαξιώνετε και ιδιωτικοποιείτε τα πάντα. Δεν μας αξίζει ως Ελλάδα η πολιτική αυτή. Το όποιο νομοσχέδιο δεν μπορεί να κινητοποιήσει επενδύσεις από Έλληνες, που υπόκεινται σε υπερφορολόγηση και σε 100% προπληρωμή φόρου, που αποτελεί ουσιαστικά φορολογικό καψώνι, δεσμευμένοι πάντα μέσα στη φυλακή χρέους από το 2010, όπως συνέχεια τονίζουμε ως ΜέΡΑ25.</seg>
                    <seg xml:id="ParlaMint-GR_2021-01-27-S1-commons.seg430">Να προσθέσω εδώ ότι ξένοι κολοσσοί, όπως «FACEBOOK», «AMAZON», «NETFLIX», «GOOGLE», φορολογούνται με το απόλυτο μηδέν στη Ελλάδα για τα έσοδά τους. Το ΜέΡΑ25 έχει καταθέσει τρεις φορές τροπολογία φορολόγησής τους με συντελεστή 4% επί του τζίρου τους, η οποία όμως, δεν έχει γίνει δεκτή από την Κυβέρνησή σας.</seg>
                    <seg xml:id="ParlaMint-GR_2021-01-27-S1-commons.seg431">Θα ήθελα ως Βουλευτής Κρήτης, από το Ηράκλειο, να τονίσω την τεράστια αδικία και την έντονη δυσαρέσκεια όλης της Κρήτης για το γεγονός ότι για την Κρήτη έχουν μείνει εκτός μεταφορικού ισοδύναμου περί τις έξι χιλιάδες ΚΑΔ από το σύνολο των οκτώ χιλιάδων που υπάρχουν για όλη τη νησιωτική Ελλάδα.</seg>
                    <seg xml:id="ParlaMint-GR_2021-01-27-S1-commons.seg432">Ως ΜέΡΑ25 είμαστε αντίθετοι σε ιδιωτικοποιήσεις λιμανιών και υποδομών, σε εξορύξεις, σε λογισμικά που δεν ανήκουν στο ελληνικό δημόσιο - και πίσω από εδώ είναι η ΑΑΔΕ και η τρόικα - και στην απαξίωση που επιφέρει το παρόν σχέδιο νόμου στα σημεία που αναδείξαμε. Για τους λόγους αυτούς καταψηφίζουμε και τις δύο τροπολογίες.</seg>
                    <seg xml:id="ParlaMint-GR_2021-01-27-S1-commons.seg433">Θα κλείσω, λέγοντας ότι το ΜέΡΑ25 αλλά και εγώ προσωπικά, ως νέος Βουλευτής, ζητάμε το άνοιγμα του φακέλου της χρεοκοπίας του 2010, όπως είχε εξάλλου εξαγγείλει και ο Πρωθυπουργός προεκλογικά.</seg>
                    <seg xml:id="ParlaMint-GR_2021-01-27-S1-commons.seg434">Σας ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u60" ana="#chair" who="#ΚΩΝΣΤΑΝΤΙΝΟΠΟΥΛΟΣ_ΚΩΝΣΤΑΝΤΙΝΟΥ_ΟΔΥΣΣΕΑΣ">
                    <seg xml:id="ParlaMint-GR_2021-01-27-S1-commons.seg435">Ευχαριστούμε.</seg>
                    <seg xml:id="ParlaMint-GR_2021-01-27-S1-commons.seg436">Τον λόγο έχει ο Πρόεδρος της Κοινοβουλευτικής Ομάδας της Ελληνικής Λύσης κ. Βελόπουλος.</seg>
                </u>
                <u xml:id="ParlaMint-GR_2021-01-27-S1-commons.u61" ana="#regular" who="#ΒΕΛΟΠΟΥΛΟΣ_ΙΩΣΗΦ_ΚΥΡΙΑΚΟΣ">
                    <seg xml:id="ParlaMint-GR_2021-01-27-S1-commons.seg437">Ευχαριστώ πάρα πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg438">Θα ήθελα, ξεκινώντας, να υπενθυμίσω σε όλους μας ότι σήμερα είναι μια πάρα πολύ σημαντική μέρα. Σαν σήμερα - επί χρόνια το έκαναν - οι ναζί κυνηγούσαν έναν λαό διωγμένο, κατατρεγμένο, τους Εβραίους. Είναι μια μέρα που πρέπει να σκεφτούμε όλοι μας ότι στο ελληνικό Κοινοβούλιο δεν χωρούν ναζί. Οποιεσδήποτε συμπεριφορές που έχουν να κάνουν με την ανθρώπινη αξιοπρέπεια, την ανθρώπινη ζωή, πρέπει να μας βρίσκουν απέναντι κυρίως σε φασιστικά, ναζιστικά καθεστώτα και μορφώματα, που δεν έχουν σχέση με τον άνθρωπο και θα έπρεπε όντως να τιμάμε όλοι αυτή την ημέρα, που είναι πάρα πολύ σημαντική.</seg>
                    <seg xml:id="ParlaMint-GR_2021-01-27-S1-commons.seg439">Ξεκίνησα έτσι, γιατί θεωρώ υποχρέωση να υπενθυμίσω σε όλους ότι και η Ελλάς υπέστη μία παρόμοια διαδικασία, διωγμούς, οι Πόντιοι, οι Μικρασιάτες, οι ανατολικοθρακιώτες, οι ανατολικορωμυλιώτες. Δυστυχώς, όμως, το ελληνικό κράτος δεν έχει κάνει τίποτα, ώστε να μεταλαμπαδεύσει το «φως» των σφαγών αυτών σε όλη την παγκόσμια ιστορία. Είναι ένα από τα τραγικά εγκλήματα που έκανε η Ελλάς εδώ και δεκαετίες.</seg>
                    <seg xml:id="ParlaMint-GR_2021-01-27-S1-commons.seg440">Κύριε Υπουργέ, καλορίζικος, σιδηροκέφαλος! Σας εύχομαι τα καλύτερα, αν και αν ισχύει η γνωστή παροιμία «η καλή μέρα το πρωί φαίνεται», δεν τη βλέπω πολύ καλή τη μέρα, γιατί θα έλεγα ότι είναι ένα επιπόλαιο νομοσχέδιο. Αν δεν έχουμε εκλογές μέχρι τον Ιούνιο, θα ξαναφέρετε και άλλο νομοσχέδιο. Να μου το θυμηθείτε. Αυτό είναι το πρόβλημα με την ελληνική κυβέρνηση, την όποια κυβέρνηση. Φέρνει ένα νομοσχέδιο, το κάνει «άρπα - κόλλα», θα χρειαστεί ένα άλλο νομοσχέδιο για να διορθώσει το προηγούμενο, στο επόμενο νομοσχέδιο θα έχει πάλι κενά, για να διορθώσουμε το δεύτερο. Έτσι έχουμε ένα κράτος που σχεδόν κάθε μήνα νομοθετεί, οι νόμοι βεβαίως δεν εφαρμόζονται, έτσι κι αλλιώς, αλλά κυρίως είναι πολλές φορές πλημμελώς νομοθετημένο το κυβερνητικό έργο.</seg>
                    <seg xml:id="ParlaMint-GR_2021-01-27-S1-commons.seg441">Ακούστε τώρα, λέτε «ολοκληρωμένη θαλάσσια πολιτική». Ωραίος, βαρύγδουπος τίτλος. Μου αρέσει. Μου θυμίζει ένα πρότζεκτ, που λένε οι τεχνοκράτες, το οποίο είναι χωρίς πόδια. Γιατί; Αφού μιλάτε για νησιωτική πολιτική, καθορίστε αλιευτικές ζώνες. Η νησιωτική πολιτική αφορά και την αλιεία.</seg>
                    <seg xml:id="ParlaMint-GR_2021-01-27-S1-commons.seg442">Η χώρα μας στα τέλη Μαρτίου καλείται - είναι η καταληκτική ημερομηνία - να οριοθετήσει αλιευτικές ζώνες. Έτσι, θα φτάσουμε μετά τον Μάρτιο και να πληρώνουμε πρόστιμο γιατί δεν καθιερώσαμε αλιευτικές ζώνες και να βλέπω τον «φίλο» μου τον Ισπανό, τον Μαροκινό, τον Ιταλό, εν πάση περιπτώσει, να αλιεύει στο Αιγαίο, όπως αλιεύουν και οι Τούρκοι καθημερινά και κάνουν ό,τι κάνουν στα Ίμια ή σε άλλες περιοχές. Το λέω γιατί πλημμελώς ασκείτε νομοθετικό έργο και φοβικά απέναντι στην Τουρκία.</seg>
                    <seg xml:id="ParlaMint-GR_2021-01-27-S1-commons.seg443">Σε δύο μήνες, λοιπόν, που θα λήξει η προθεσμία, θα κληθεί ο ελληνικός λαός για την απρονοησία του ΣΥΡΙΖΑ, του ΠΑΣΟΚ, του ΚΙΝΑΛ - ΠΑΣΟΚ και της Νέας Δημοκρατίας επί δεκαετίες να μην καθιερώνουν αλιευτικές ζώνες. Θα πληρώνει πρόστιμο από την τσέπη του ο ελληνικός λαός. Αυτή είναι μια αλήθεια. Κάντε αλιευτικές ζώνες. Μόνο η Τουρκία έχει 68 εκατομμύρια κέρδος σε ψάρια από το Αιγαίο, κύριοι συνάδελφοι. Είναι γνωστό - αν δεν κάνω λάθος, σε ένα site δικό σας δημοσιεύτηκε, στο «capital.gr» και ο «ΣΚΑΪ» το δημοσίευσε -68 εκατομμύρια ετησίως σε ψάρια από το Αιγαίο. Είναι 68 εκατομμύρια κλεμμένα λεφτά από τους ψαράδες μας. Είναι 68 εκατομμύρια ευρώ κλεμμένα χρήματα από τους Έλληνες αλιείς μας. Το ίδιο λάθος κάνατε και με τη μειωμένη επήρεια στο Ιόνιο πριν από λίγους μήνες. Θα μπορούν να παίρνουν την κόκκινη γαρίδα, που είναι πανάκριβη, οι Ιταλοί φίλοι σας, οι οποίοι είναι εχθροί της Ελλάδος εδώ και αιώνες, μην κοροϊδευόμαστε. Να μην πω Βυζάντιο, Ρωμαϊκή Αυτοκρατορία, '40 και όλα αυτά, τα προσπερνώ, αλλά το λέω για να το καταλάβετε. Το ίδιο κάνετε συνεχώς.</seg>
                    <seg xml:id="ParlaMint-GR_2021-01-27-S1-commons.seg444">Λέτε «εθνική στρατηγική». Χωρίς αποκλειστική οικονομική ζώνη; Τι Υπουργείο Ναυτιλίας έχετε; Θα μου πείτε ότι η αποκλειστική οικονομική ζώνη είναι αρμοδιότητα του Υπουργείου Εξωτερικών. Όχι, αφορά και το Υπουργείο Εμπορικής Ναυτιλίας, αφού αφορά θάλασσα. Βέβαια θα σας πω ότι το θεωρώ ανόητο - δεν ξέρω ποιος νομοθέτησε έτσι και το κρατάμε ακόμα - να ανήκει το ψάρι στο Αγροτικής Ανάπτυξης. Ξέρετε τα ψάρια, η αλιεία - είναι παγκόσμια πατέντα! - ανήκουν στην αγροτική καλλιέργεια, στο Υπουργείο Αγροτικής Ανάπτυξης, ενώ πρέπει να είναι δική σας δουλειά, του Υπουργείου σας. Εσείς είστε ο αρμόδιος για τη θάλασσα. Τώρα πώς από το χωράφι μπορεί να πάει στη θάλασσα ο Υπουργός, εγώ δεν το κατάλαβα ποτέ μου. Γιατί δεν το αλλάζετε; Η αλιεία να ανήκει στο Υπουργείο Αγροτικής Ανάπτυξης; Δηλαδή μιλάμε για απίστευτα πράγματα!</seg>
                    <seg xml:id="ParlaMint-GR_2021-01-27-S1-commons.seg445">Και νομοθετείτε εσείς τώρα. Ακούστε, εθνική στρατηγική λέτε στο νομοσχέδιο. Μέτρα για ακριτικά νησιά δεν βλέπω. Δεν θα πω για τη Ερεικούσσα. Αν ξέρατε πόσο πλούσια νησιά είναι τα Διαπόντια Νησιά, κύριε Υπουργέ μου! Το έλεγα το 2007, το 2008, το 2009. Πέντε δισεκατομμύρια βαρέλια πετρέλαιο έχουν μόνο τα Διαπόντια Νησιά. Δεν το λέω εγώ. Ζελελίδης, Κονοφάγος, συγκεκριμένοι καθηγητές γεωλόγοι ασχολήθηκαν επί πάρα πολλά χρόνια με το θέμα. Ως δημοσιογράφος το γνωρίζω καλά. Και δεν είναι μόνο αυτό. Έχει και φυσικό αέριο. Γι' αυτό οι Ιταλοί πίεσαν, ώστε να αφήσετε τα Διαπόντια Νησιά εκτός καθορισμού αποκλειστικής οικονομικής ζώνης. Και κάνετε και τη μειωμένη επήρεια, άλλο ένα λάθος της Κυβέρνησής σας.</seg>
                    <seg xml:id="ParlaMint-GR_2021-01-27-S1-commons.seg446">Ακούστε, έχετε και άλλα τα οποία θα μπορούσα να παραθέσω, αλλά αυτά τα 2,4 εκατομμύρια ευρώ που θα διαθέσει η χώρα μας για να περιπολούμε - λέει - κατά των πάγων του Βορείου Ατλαντικού; Ο Χριστός και η Παναγία! Θα μου πείτε ότι απορρέει από διεθνείς συνθήκες κ.λπ.. Το σέβομαι. Βέβαια η Ελλάς είναι η μόνη χώρα που πληροί όλες τις προϋποθέσεις να εφαρμόζει όλες τις διεθνείς συνθήκες, αλλά ακόμη και αυτές που είναι υπέρ της δεν τις εφαρμόζει σωστά. Διεθνές Δίκαιο λέμε. Γιατί 2,4 εκατομμύρια ευρώ να μην τα δώσετε στον Έλληνα που πεινάει; Πτωχευμένη χώρα είμαστε. Κάντε μια εξαίρεση. Πείτε «ρε, παιδιά, δεν μπορούμε, γιατί έχουμε πτωχεύσει και δανειζόμαστε για να δώσουμε τα 2,4 εκατομμύρια ευρώ». Ας τα δώσουμε κάπου για μια επένδυση, για να έχουμε θέσεις εργασίας. Να μην πω για τους Ευρωπαίους! Βλέπω, ας πούμε, ότι φυλάνε το Αιγαίο οι Γερμανοί, οι φίλοι μας, με δικά τους σκάφη, ας πούμε, ότι φυλάνε οι Ιταλοί, οι Γάλλοι! Μη μου πείτε για τη FRONTEX. Αυτή είναι σαν τους τροχονόμους. Περνάνε ελεύθερα όλοι.</seg>
                    <seg xml:id="ParlaMint-GR_2021-01-27-S1-commons.seg447">Τα λέω αυτά, για να καταλάβετε ότι κάνετε λάθη. Φτιάξαμε ειλικρινά ένα κράτος παρασιτικό, κύριε Υπουργέ. Εγώ περίμενα από την Κυβέρνηση να το διορθώσει. Βλέπω εδώ ότι οι υπάλληλοι του Ελληνικού Κέντρου Διαστήματος θα πάρουν υπερωρίες το 2021. Έχουμε Κέντρο Διαστήματος; Έχουμε πλατφόρμα προς το Κένεντι απ' όπου εκτοξεύουμε πυραύλους και διαστημόπλοια; Έχω μπροστά μου έγγραφο του Υπουργού Επικρατείας. Υπερωρίες για το Κέντρο Διαστήματος, για να μας στείλουν όλους στο διάστημα σαν εξωγήινους! Ο Χριστός και η Παναγία!</seg>
                    <seg xml:id="ParlaMint-GR_2021-01-27-S1-commons.seg448">Ναι, ξέρετε, είναι μερικά από τα γλαφυρά αυτά γραφικά, που αν ψάξει κανείς στη «ΔΙΑΥΓΕΙΑ», τα βρίσκει. Πού είναι αυτό το Κέντρο Διαστήματος; Στο ακρωτήριο Κανάβεραλ; Πού; Πείτε μου εσείς. Πόσοι υπάλληλοι είναι αυτοί; Τι να συζητάμε; Για ποια χώρα μιλάμε; Για πιο επιτελικό κράτος που οραματίστηκε ο Έλληνας Πρωθυπουργός; Οι Έλληνες τον πίστεψαν - και υφάρπαξε την ψήφο του ελληνικού λαού - για ένα κράτος σοβαρό. Είναι σοβαρό κράτος αυτό που έχει Κέντρο Διαστήματος; «Υπάλληλοι του Ελληνικού Κέντρου Διαστήματος». Εντάξει, κρατήστε τους στα διαστημόπλοια, να τους στείλτε στον Άρη.</seg>
                    <seg xml:id="ParlaMint-GR_2021-01-27-S1-commons.seg449">Πάμε στα υπόλοιπα. Κύριε Υπουργέ μου, δεν έχει σχέση με εσάς αυτό, αλλά θα το πω. Την Παρασκευή στις 13.00 εγώ θα είμαι στο φυλάκιο στην Ορεστιάδα. Η Κυβέρνησή σας κάνει ένα έγκλημα εθνικό. Τοποθετεί hot spot στα σύνορα με την Τουρκία. Είναι τριακόσιοι κάτοικοι εκεί και μου φέρνετε δύο χιλιάδες κόσμο, ακριβώς πίσω από τη γραμμή άμυνας της χώρας μας από τον ποταμό Έβρο. Οποιοσδήποτε στρατιωτικός ερωτηθεί πραγματικά που τιμάει τα παντελόνια του - και είναι πολλοί που τα τιμούν τα παντελόνια - θα σας πει ότι αυτό είναι έγκλημα εθνικό, να τοποθετείς ανθρώπους που δεν ξέρεις ποιοι είναι, δεν έχουν ταξιδιωτικά έγγραφα, δεν έχουν διαβατήρια, πίσω από την πλάτη του Ελληνικού Στρατού. Εγώ την Παρασκευή στις 13.00 θα είμαι εκεί με τους κατοίκους, τον κοινοτάρχη, με τους πολίτες, να διαμαρτυρηθώ για την επιλογή αυτή.</seg>
                    <seg xml:id="ParlaMint-GR_2021-01-27-S1-commons.seg450">Επίσης, δεν μπορώ να καταλάβω αυτούς τους πατριώτες του χώρου σας, της Νέας Δημοκρατίας, που είναι πολλοί και κάποιοι είχαν πάει στα συλλαλητήρια με αμφίεση. Ήσασταν και εσείς, εάν δεν κάνω λάθος, στα συλλαλητήρια. Ήσασταν; Δεν ήσασταν σαν Παύλος Μελάς. Άλλοι ήταν σαν Παύλος Μελάς. Ήταν ο Παύλος Μελάς, ο Γώγος, ο καπετάν Τέλλος Άγρας, ήταν όλοι οι μακεδονομάχοι εκεί μαζεμένοι, Βουλευτές και πρώην Πρωθυπουργοί.</seg>
                    <seg xml:id="ParlaMint-GR_2021-01-27-S1-commons.seg451">Χθες ο Πρόεδρος των Σκοπίων, ο Στέβο Πενταρόφσκι, έκανε μια συνέντευξη. Τη διάβασε κανείς στο Υπουργείο Εξωτερικών σας; Είμαι βέβαιος πως όχι. Στείλατε ένα διάβημα; Ακούστε τι είπε ο Πενταρόφσκι, που είναι ο Πρόεδρος της Δημοκρατίας τους. Δημοκρατία! Εν πάση περιπτώσει, πείτε σαν να το κάνει η κ. Σακελλαροπούλου. Είπε: «Έχουμε τους ανθρώπους μας που δηλώνονται ως Μακεδόνες στην Ελλάδα. Στη Συμφωνία των Πρεσπών δεν τους παρατάμε». Θα καταθέσω τη δήλωση του Προέδρου των Σκοπίων.</seg>
                    <seg xml:id="ParlaMint-GR_2021-01-27-S1-commons.seg452">Αυτό είναι ποινικό αδίκημα. Είναι κατάφωρη παραβίαση της Συμφωνίας των Πρεσπών. Καταγγείλτε τον, αλλά επισήμως. Έχουν - λέει - στην Ελλάδα Μακεδόνες δηλωμένους. Δηλαδή, μιλάει για αλυτρωτισμό, σοβινισμό, επεκτατισμό. Ποιος; Θα σας πω εγώ. Ο ψιλικατζής των Σκοπίων, ο τάχα Πρόεδρος ενός μωσαϊκού, ενός μορφώματος, κρατιδίου με διάφορες μειονότητες και εθνότητες, που εκεί υπάρχουν διακόσιες χιλιάδες Έλληνες και ουδέποτε η ελληνική Κυβέρνηση έκανε κάτι για να τους προστατεύσει. Βλαχόφωνοι και όχι μόνο! Σας λέω, ο Πρόεδρος των Σκοπίων τα λέει. Μιλάει για Μακεδόνες στην Ελλάδα! Πού είναι το είναι διάβημα; Πού είναι οι μακεδονομάχοι; Βγαίνουν, κάνουν μια συνέντευξη πολλοί από αυτούς, μια δήλωση - τα ξέχασαν - , οι κυρώσεις περνάνε έτσι. Δεν θα φέρει ο Πρόεδρος της Βουλής φαντάζομαι ακόμα - τα κρατάει στα συρτάρια του - εκείνα τα πρωτόκολλα. Είναι τα πρωτόκολλα των πάνσοφων των Πρεσπών του ΣΥΡΙΖΑ, οι οποίοι σας στηρίζουν σε όλες τις επιλογές σας και, όπως άφησε χθες να εννοηθεί ο κ. Κατρούγκαλος, ακόμη και να υπογράψετε μια προδοσία, μια ατιμωτική συμφωνία, έναν ενδοτισμό στο Αιγαίο και το ακρωτηριάσετε, θα σας στηρίξουν αυτοί. Στο τέλος θα συγκυβερνήσετε. Αυτό είναι το σχέδιο σας, με εντολή των Γερμανών, να συγκυβερνήσει ΣΥΡΙΖΑ και Νέα Δημοκρατία. Αυτό είναι πραγματικότητα. Συμφωνείτε σε όλα. Στα μόνα που διαφωνείτε είναι στον Κουφοντίνα και την παιδεία. Στα μείζονος σημασίας με τον ΣΥΡΙΖΑ συμπίπτουν απόψεις συγκεκριμένες. Ελληνοτουρκικά, σκοπιανό, μνημόνια, οικονομία είστε ίδιοι, αλλά διαφωνείτε σε μερικά, για να συσπειρώνεται το κομματικό σας ακροατήριο. Είναι το ξεκάρφωμα αυτό, κύριοι συνάδελφοι.</seg>
                    <seg xml:id="ParlaMint-GR_2021-01-27-S1-commons.seg453">Επίσης, θέλω να καταγγείλω ένα συμβάν. Πήγαν κάτι περίεργοι τύποι, κύριε συνάδελφε, και έγραψαν - είναι καθημερινό φαινόμενο - στην εκκλησία στο Περιστέρι τα εξής συνθήματα: «Επιλέξαμε να αφήσουμε το σύμβολο της απόλυτης ελευθερίας σε έναν χώρο απόλυτης υποταγής, θέλοντας να στείλουμε ένα ευθύ μήνυμα στο παπαδαριό ότι δεν ξεχνάμε εγκλήματα που διαπράττουν». Ήταν - λέει - μια αναρχική ομάδα σε ιστοσελίδα. Κάθε μέρα εκκλησίες βεβηλώνονται από ψευτοαναρχικούς. Δεν είναι αναρχικοί αυτοί. Για εμένα ο αναρχικός σέβεται την ιδεολογία του άλλου. Αυτοί δεν είναι αναρχικοί. Δεν έχω ακούσει κανένα κόμμα, όμως, να βγαίνει για να κάνει δήλωση για τα όσα παθαίνουν οι εκκλησίες. Βεβηλώνονται τάφοι, μνημεία, όχι μόνο στο εξωτερικό στην Τουρκία, αλλά και στην Ελλάδα. Γιατί δεν βγαίνει κανένα κόμμα να μιλήσει για την ξενοφοβία η οποία επικρατεί και τρομοκρατούν τους χριστιανούς παντού; Πείτε μου εσείς!</seg>
                    <seg xml:id="ParlaMint-GR_2021-01-27-S1-commons.seg454">Πάμε τώρα, κύριοι συνάδελφοι, στα ελληνοτουρκικά. Κύριοι της Νέας Δημοκρατίας, λαμβάνουν χώρα κοσμογονικές αλλαγές παγκοσμίως. Δυστυχώς, η Ελλάδα είναι απούσα από όλες τις εξελίξεις. Απουσιάζουμε στην εξωτερική μας πολιτική από πολλά επίπεδα. Ήμασταν εμείς πριν από ενάμιση χρόνο που φωνάζαμε στον Υπουργό για τη Γαλλία. Είπαμε για τα Rafale στον Πρωθυπουργό, του είπαμε για καλές σχέσεις με την Αίγυπτο, τα λέμε και τα ξαναλέμε, αλλά αργείτε. Βγαίνει ο Ινδός Αρχηγός του στρατού, στρατηγός, ο κ. Μπακσί. Δεν ξέρω αν τον ξέρετε, λέγεται Γκαγκάν Μπακσί. «Ο Ερντογάν κάνει πολιτισμικό πόλεμο. Στέλνει μετανάστες για να αλώσει την Ευρώπη». Και μίλησε για τη συμμαχία με την Ελλάδα.</seg>
                    <seg xml:id="ParlaMint-GR_2021-01-27-S1-commons.seg455">Πριν από ενάμιση μήνα είχα μιλήσει, φίλες και φίλοι, στον Έλληνα Υπουργό, τον κ. Παναγιωτόπουλο, και του είπα: «Φέρτε τους Ινδούς στη χώρα. Φέρτε το ινδικό πολεμικό ναυτικό». Διότι το Πακιστάν έχει πολεμικά πλοία στο Αιγαίο Πέλαγος νοτίως του Καστελόριζου, γιατί είναι φίλη συμμαχική χώρα με την Τουρκία. Είναι αδελφές χώρες. Διώξτε όλους τους Πακιστανούς που ήρθαν χωρίς χαρτιά στην Ελλάδα τα τελευταία χρόνια. Είναι εν δυνάμει προβοκάτορες. Μπορούν να μας κάνουν ζημιά. Είναι φίλοι των Τούρκων. Το είπα με στοιχεία. Τα κατέθεσα στον Υπουργό.</seg>
                    <seg xml:id="ParlaMint-GR_2021-01-27-S1-commons.seg456">Τι πρέπει να κάνει μια σοβαρή χώρα; Να καλέσει τον Υπουργό Εξωτερικών επισήμως να επισκεφθεί την Ελλάδα, τον Ινδό, χθες, σήμερα. Κάντε το. Κάντε το, ρε παιδιά!. Η Ινδία έχει πρόβλημα με το Πακιστάν, λόγω του Κασμίρ. Υπάρχει αυτή η διένεξη εδώ και πάρα πολλά χρόνια. Το Πακιστάν είναι φίλος της Τουρκίας. Η Ινδία είναι εν δυνάμει φίλος της Ελλάδος. Κάντε το και αυτό.</seg>
                    <seg xml:id="ParlaMint-GR_2021-01-27-S1-commons.seg457">Επίσης, βρείτε τρόπο μη χάσουμε το Ισραήλ, κύριοι συνάδελφοι, γιατί είναι ένα αποκούμπι μαζί με την Αίγυπτο στη Μεσόγειο σταθερότητας της περιοχής. Το Ισραήλ δεν πρέπει να χαθεί. Γιατί ακούω ψιθύρους από το Ισραήλ, από τον Υπουργό Ενέργειας, ο οποίος είπε διάφορα πράγματα για τον αγωγό. Ο EastMed είναι ένας ακριβός αγωγός. Είναι από τους ακριβούς αγωγούς, γιατί είναι υποθαλάσσιος αγωγός. Αυτή είναι αλήθεια. Θα βόλευε τον διεθνή παράγοντα να το κάνει ή από τη Βόρεια Αφρική - εκεί υπάρχουν συγκρούσεις - ή από τα Κατεχόμενα προς την Τουρκία, ανάγοντας την Τουρκία ως ενεργειακό κόμβο. Μην το επιτρέψουμε αυτό. Το Ισραήλ πρέπει να είναι στοιχισμένο με την Ελλάδα, με την Αίγυπτο, με την Κύπρο. Μη χάσουμε το Ισραήλ, αυτή την πολύ ισχυρή χώρα.</seg>
                    <seg xml:id="ParlaMint-GR_2021-01-27-S1-commons.seg458">Κύριοι συνάδελφοι, θα σας το πω για να το καταλάβετε λόγω των διερευνητικών. Τα εθνικά θέματα κάποιες στιγμές απαιτούν - μετά βεβαιότητας θα το πω - να βλέπουμε την ουσία τους. Ποια είναι η ουσία σε σχέση με την Τουρκία; Η αδιάλλακτη στάση πολλές φορές ευνοεί τον αδιάλλακτο. Άρα, λοιπόν, εάν κάνουμε υποχωρήσεις σε θέματα ουσίας, το παιχνίδι χάνεται. Δεν θα ξανακερδίσουμε ποτέ τα χαμένα. Και θα σας το πω ως λαϊκή έκφραση. Ό,τι κερδήθηκε με αίμα, το ξαναπαίρνεις με αίμα, αν το χάσεις. Είναι δεδομένο. Και η Θράκη, το Αιγαίο, τα Δωδεκάνησα, το Καστελόριζο, η Κύπρος κερδήθηκαν με αίμα. Αν χαθούν, θα τις κερδίσουμε ξανά μόνο με αίμα, ποτέ με διπλωματικές συμφωνίες. Αυτή είναι η ωμή πραγματικότητα στην ιστορία.</seg>
                    <seg xml:id="ParlaMint-GR_2021-01-27-S1-commons.seg459">Στην Κύπρο, αν θυμάστε καλά, το 2004 είπαν ένα μεγάλο «όχι» στο σχέδιο Ανάν. Εδώ πίεσαν όλοι για το σχέδιο Ανάν. Όλοι! Και η Νέα Δημοκρατία τότε και το ΠΑΣΟΚ τότε και όλοι ήσασταν με το σχέδιο Ανάν. Βγήκε ο Τάσος Παπαδόπουλος και είπε «όχι». Τι έγινε μετά; Να σας πω εγώ. Μπήκε στην Ευρωπαϊκή Ένωση η Κύπρος, με το «όχι» του σχεδίου Ανάν, που έγινε κακή η Κύπρος με όλη την Ευρώπη. Είπε «όχι» στο σχέδιο Ανάν και μπήκαν στην Ευρώπη μετά. Τι σημαίνει αυτό; Ότι τα «όχι» πολλές φορές που λες ως χώρα είναι και το κέρδος στο εθνικό σου θέμα. Απεδείχθη από τον Παπαδόπουλο. Θα μου πείτε ότι Παπαδόπουλοι δεν υπάρχουν πολλοί. Αναφέρομαι στον Τάσσο Παπαδόπουλο, μην μπερδευτούν κάποιοι. Σαφώς και δεν υπάρχουν πολλοί. Αυτόν τον Παπαδόπουλο χρειάζεται η Ελλάς, τον Τάσσο Παπαδόπουλο, για τα μεγάλα «όχι», όχι τα μεγάλα «ναι», συναίνεση, διερευνητικές και να δίνω γη και ύδωρ.</seg>
                    <seg xml:id="ParlaMint-GR_2021-01-27-S1-commons.seg460">Γι' αυτό και η Ελληνική Λύση λέει ότι και με τα «όχι» γίνανε μεγάλοι. Το «όχι» του '40, το «όχι» - αν θέλετε - που πρέπει να λέμε καθημερινά. Γι' αυτό και ζητάμε μια τετραετία, για τα μεγάλα «όχι» των Ελλήνων που θα γίνουν ο θρίαμβος της Ελλάδος. Γι' αυτό λέμε ότι ζητάμε μια τετραετία από τον ελληνικό λαό.</seg>
                    <seg xml:id="ParlaMint-GR_2021-01-27-S1-commons.seg461">Θα ήθελα να αναγνώσω κάτι το οποίο θεωρώ ιδιαιτέρως σημαντικό. Κύριοι συνάδελφοι, πρέπει να καταλάβουμε τι θέλουν οι Τούρκοι. Οι Τούρκοι δεν θέλουν φιλία. Ποτέ δεν ήθελαν φιλία. Δείτε πέριξ των συνόρων τους τι κάνουν. Όπου δεν μπορούν να επιβληθούν διά του λόγου, επιβάλλονται διά της βίας. Είναι η λογική του Θουκυδίδη που επικρατούν οι Αθηναίοι στους Μηλίους, για όσους διάβασαν λίγο ιστορία.</seg>
                    <seg xml:id="ParlaMint-GR_2021-01-27-S1-commons.seg462">Δεν πρέπει να νομίζουμε ότι οι Τούρκοι είναι ένα φιλήσυχο κράτος. Οι διερευνητικές, για τις οποίες πάει τώρα η ελληνική Κυβέρνηση, όταν επικρέμεται το casus belli ανά πάσα ώρα και στιγμή από την άλλη πλευρά, είναι εθνική υπαναχώρηση και φοβικό σύνδρομο. Αυτή είναι η πραγματικότητα.</seg>
                    <seg xml:id="ParlaMint-GR_2021-01-27-S1-commons.seg463">Η Κυβέρνηση, λοιπόν, του κ. Μητσοτάκη επιμένει στον διάλογο. Ακούστε, όλοι θέλουμε διάλογο, αυτό είναι αλήθεια, αλλά χθες ο κ. Τσαβούσογλου μίλησε για casus belli πάλι. Τι διάλογος είναι αυτός που πηγαίνεις με το πιστόλι στον κρόταφο; Δεν είναι διάλογος. Είναι κίνηση υποταγής και «δορυφοροποίησης» της χώρας στην Τουρκία. Είναι κίνηση «φινλανδοποίησης» της Ελλάδος απέναντι στην πραγματικότητα. Αυτή είναι η πραγματικότητα.</seg>
                    <seg xml:id="ParlaMint-GR_2021-01-27-S1-commons.seg464">Και βέβαια, κάναμε το μονομερές δικαίωμά μας, της επεκτάσεως των χωρικών υδάτων στα δώδεκα ναυτικά μίλια, διμερές. Γιατί το αυτονόητο μονομερές δικαίωμά μας, με βάση το Διεθνές Δίκαιο, το κάνουμε διμερές; Και όταν λέει ο Έλληνας Πρωθυπουργός ότι το μόνο που έχουμε να συζητήσουμε με τους Τούρκους είναι οι θαλάσσιες ζώνες, σας ικανοποιεί, κύριοι της Νέας Δημοκρατίας; Σας ικανοποιεί; Δεν μπορείς να συζητάς θαλάσσιες ζώνες. Είναι Διεθνές Δίκαιο και το συζητάς; Να σας πω εγώ: Η υφαλοκρηπίδα. Να το συζητήσουμε. Συγκεκριμένα πράγματα, όμως, όχι να μιλάς για θαλάσσιες ζώνες. Είναι εθνικό ατόπημα αυτό που κάνει ο Πρωθυπουργός. Θα μου πεις, όταν έχεις τον Αποστολίδη εκεί, τι περιμένεις;</seg>
                    <seg xml:id="ParlaMint-GR_2021-01-27-S1-commons.seg465">Επίσης, πώς λέτε «ναι» σε μια διερευνητική επαφή, όταν υπάρχει το τουρκολιβυκό σύμφωνο; Είναι υπαρκτό, είναι παραβίαση του Διεθνούς Δικαίου. Δηλαδή νομιμοποιείτε το τουρκολιβυκό σύμφωνο, τη «γαλάζια πατρίδα», το casus belli και όλα αυτά που ανατρέπουν όλη τη σταθερότητα στην περιοχή. Και το λέει και το Ισραήλ, το λέει η Αίγυπτος, το λέει η Κύπρος. Όλοι το λέμε: «Γιατί πηγαίνετε σε διάλογο τώρα;»;</seg>
                    <seg xml:id="ParlaMint-GR_2021-01-27-S1-commons.seg466">Τι θέλουν; Να σας πω εγώ τι θέλουν οι Τούρκοι. Έχετε διαβάσει το tweet του Τζιχάν Γιαϊτζί; Ψάξτε να δείτε ποιος είναι ο κύριος. Είναι από αυτούς που ασκούν σοβαρή πολιτική στην Τουρκία και που, δυστυχώς, εμείς δεν έχουμε. Λέει: «Σύμφωνα με τη Συνθήκη του Μοντρέ, η Αλεξανδρούπολη έχει αποστρατικοποιημένο στάτους». Ακούστε τι μας ζητάνε επισήμως οι Τούρκοι. Να αποστρατικοποιήσουμε και την Αλεξανδρούπολη. Ζητάνε δέκα, για να πάρουν τα πέντε. Και καλά κάνουν. Εμείς τι κάνουμε; Εσείς επενδύετε στους Γερμανούς. Θεωρείτε ότι οι Γερμανοί είναι φίλοι σας. Σας το ξαναλέω: Οι Γερμανοί είναι φίλοι των Γερμανών, οι Γερμανοί είναι φίλοι της Γερμανίας. Και αν θέλετε και την ωμή ιστορική αλήθεια, οι Γερμανοί ήταν πάντοτε εχθροί των Ελλήνων. Πάντοτε, για εκατόν ογδόντα χρόνια ήταν με τους Τούρκους. Μην κοροϊδευόμαστε. Πάντοτε!</seg>
                    <seg xml:id="ParlaMint-GR_2021-01-27-S1-commons.seg467">Πείτε μου μια ιστορική στιγμή κατά την οποία η Γερμανία τάχθηκε υπέρ ημών, υπέρ των Ελλήνων και υπέρ των ελληνικών θέσεων. Ακούστε: Βερολίνο, η γερμανική εφημερίδα «FAZ»: «Οι ελληνικές θέσεις είναι μαξιμαλιστικές», παρακαλώ. Τα ακούτε, κύριοι συνάδελφοι; Είναι μαξιμαλιστικές οι ελληνικές θέσεις. Δηλαδή, συμπίπτει απολύτως και γερμανική άποψη με την άποψη των Τούρκων.</seg>
                    <seg xml:id="ParlaMint-GR_2021-01-27-S1-commons.seg468">Επίσης, η Ισπανία, η οποία κατασκευάζει αεροπλανοφόρο, η οποία έχει δανείσει την Τουρκία, κ.λπ.. Μπράβο. Για θυμηθείτε τι έγκλημα έγινε πριν από δέκα χρόνια από την Ελλάδα για την Ισπανία; Τα ισπανικά ναυπηγεία πριν από δέκα χρόνια, κύριε Υπουργέ μου, επειδή έχετε σχέση με τα ναυπηγεία, είχαν χρεοκοπήσει. Πήγε το θέμα στην Ευρωπαϊκή Ένωση. Αν δεν υπήρχε ομοφωνία, για να διασωθούν τα ισπανικά ναυπηγεία, οι Ισπανοί θα χρεοκοπούσαν. Πήγε, λοιπόν, η τίμια Ελλάς - φτωχή μεν - και είπε: «Να σώσουμε τους Ισπανούς». Σώθηκαν τα ισπανικά ναυπηγεία και τώρα κάνουν εκεί το αεροπλανοφόρο των Τούρκων. Πού είναι η πρόνοια και η μέριμνα της διοικήσεως της χώρας να πάρει κάτι αφού δίνει κάτι;</seg>
                    <seg xml:id="ParlaMint-GR_2021-01-27-S1-commons.seg469">Είναι το λάθος που κάνατε με τη Βουλγαρία, με τη Ρουμανία, με τα Σκόπια και την Αλβανία εσχάτως, που τους βάλατε χωρίς ούτε μία δέσμευση από την πλευρά τους ότι θα βοηθήσουν την πατρίδα, την Ελλάδα.</seg>
                    <seg xml:id="ParlaMint-GR_2021-01-27-S1-commons.seg470">Ακούστε τώρα, η Γερμανία, η φίλη σας, χρωστάει αποζημιώσεις. Το ξέχασε ο ΣΥΡΙΖΑ και οι συριζαίοι οι φίλοι μου. Επανορθώσεις, αποζημιώσεις, κλεμμένες αρχαιότητες, τα χρωστάει όλα αυτά. Πάμε παρακάτω. Τι έκανε η Γερμανία για την Ελλάδα; Επέβαλε δέκα χρόνια μνημόνιο στη χώρα - αυτή είναι η πραγματικότητα, γιατί δεν υπάρχει η Ευρώπη, αλλά μόνο η Γερμανία - , έκανε την Ελλάδα ένα απέραντο hot spot, έκανε μικρές ισλαμικές κωμοπόλεις σε όλη την Ελλάδα, επέβαλλαν εμπόδια στην αμυντική Ευρωγαλλική συμφωνία οι Γερμανοί με βέτο προς τον κ. Μητσοτάκη και έκανε πίσω ο κ. Μητσοτάκης. Αδιαφόρησε για την εισβολή της Τουρκίας στα ελληνικά και κυπριακά ύδατα με το «ΟΡΟΥΤΣ ΡΕΪΣ», προστατεύει την Τουρκία από τις κυρώσεις και έρχεται τώρα η ελληνική Κυβέρνηση και το τελευταίο «πυρηνικό όπλο» που διαθέτουμε, που λέγεται «κυρώσεις εις βάρος της Τουρκίας από την Ευρωπαϊκή Ένωση», που τρέμει η Τουρκία, και με τις διερευνητικές το ακυρώνει, το αφοπλίζει. Μέγα λάθος, μέγα έγκλημα, τραγικό. Το μόνο όπλο πριν από τον πόλεμο ήταν οι κυρώσεις. Κι εσείς αφοπλίζετε, βάζετε τον πυροκροτητή και τον βγάζετε, την ώρα που τον Μάρτιο ήταν η τελευταία ημερομηνία - έτσι λέγατε τουλάχιστον εσείς - που θα επέβαλε κυρώσεις η Ευρωπαϊκή Ένωση εις βάρος της Τουρκίας για τις προκλήσεις. Πόσο λογικό είναι αυτό;</seg>
                    <seg xml:id="ParlaMint-GR_2021-01-27-S1-commons.seg471">Και βγαίνει ο Μάας, ο Υπουργός Εξωτερικών της Γερμανίας, της φίλης σας της Γερμανίας, κύριοι της Νέας Δημοκρατίας και κύριοι του ΣΥΡΙΖΑ, και δηλώνει: «Θετικές οι ενδείξεις από τις διερευνητικές. Οι κυρώσεις στο ψυγείο.» Είναι απίστευτα αυτά που κάνετε, είναι λάθη οικτρά, λάθη που τραυματίζουν το ενιαίο, αρραγές μέτωπο που πρέπει να έχουμε στην παρούσα φάση ως Έλληνες.</seg>
                    <seg xml:id="ParlaMint-GR_2021-01-27-S1-commons.seg472">Έκθεση του Γερμανικού Συμβουλίου Διεθνών Σχέσεων, κύριε Υπουργέ. Θα την καταθέσω στα Πρακτικά.</seg>
                    <seg xml:id="ParlaMint-GR_2021-01-27-S1-commons.seg473">Δυστυχώς, ήταν και ο Πρωθυπουργός καλεσμένος πολλές φορές σ' αυτό το Γερμανικό Συμβούλιο Διεθνών Σχέσεων, με τον βαρύγδουπο τίτλο. Τι λέει η έκθεση αυτή, στην οποία συμμετείχε και ο Έλληνας Πρωθυπουργός πολλές φορές, κύριοι συνάδελφοι; «Η Ευρωπαϊκή Ένωση να σταματήσει να παίρνει το μέρος της Ελλάδας και της Κύπρου. Να γίνει συζήτηση για τα χωρικά ύδατα της Ελλάδος.». Όσοι δεν πιστεύουν, αυτή είναι η έκθεση.</seg>
                    <seg xml:id="ParlaMint-GR_2021-01-27-S1-commons.seg474">Σε αυτή τη μάζωξη δεν ξέρω αν ήταν συγκεκριμένα και ο Πρωθυπουργός. Έχει πάει δύο φορές. Όταν βγαίνει αυτή η έκθεση γερμανικού ιδρύματος και λέει ότι εμείς έχουμε άδικο, ποια Γερμανία είναι φίλη μας;</seg>
                    <seg xml:id="ParlaMint-GR_2021-01-27-S1-commons.seg475">Το καταθέτω στα Πρακτικά κι αυτό. Είναι ογδόντα πέντε σελίδες. Όσοι θέλουν μπορούν να το διαβάσουν.</seg>
                    <seg xml:id="ParlaMint-GR_2021-01-27-S1-commons.seg476">Όταν, λοιπόν, ο Έλληνας Πρωθυπουργός - ηγέτης - πηγαίνει σε μια μάζωξη στο Γερμανικό Συμβούλιο Διεθνών Σχέσεων, το οποίο καθορίζει την εξωτερική πολιτική της Γερμανίας και λέει: «Η Ευρωπαϊκή Ένωση να σταματήσει να παίρνει το μέρος της Ελλάδας και Κύπρου», πηγαίνει με λογική ηττημένου. Πηγαίνετε με λογική ότι πάτε για να δώσετε, όχι για να πάρετε. Κι ήρθε η ώρα επιτέλους η Ελλάδα να πάρει, όχι να δώσει πάλι. Όλο δίνουμε, πρέπει να πάρουμε κάτι για την πατρίδα, για τον Έλληνα μισθωτό, για τον Έλληνα συνταξιούχο.</seg>
                    <seg xml:id="ParlaMint-GR_2021-01-27-S1-commons.seg477">Στέλνετε τον κ. Αποστολίδη. Έχω πει για τον κ. Αποστολίδη πολλά. Μου θυμίζει λίγο μια ιδιαίτερη προσωπικότητα, διαχρονική και διακομματική, ο Αποστολίδης. Στην ΚΥΠ ήταν ο άνθρωπος, στην Alpha Bank ήταν, που έκανε επενδύσεις στην Τουρκία η Alpha Bank τότε. Ένα δείγμα του κυρίου αυτού, ο οποίος ήταν Γραμματέας στην Ελληνική Πρεσβεία στην Κύπρο το 1974, κύριοι συνάδελφοι της Νέας Δημοκρατίας και του ΣΥΡΙΖΑ - ποιον στέλνετε! - , σας διαβάζω. Το 2000 στο ΕΛΙΑΜΕΠ. Τι σύμπτωση! Όποια πέτρα και να σηκώσεις, το ΕΛΙΑΜΕΠ βρίσκεις. Λέει, λοιπόν: «Το 1974 τουρκική δύναμη αποβιβάστηκε στο νησί». Τα λέει ο Αποστολίδης. Αυτός που στείλαμε να υπερασπιστεί την ελληνική γη, τα ελληνικά νησιά, τα χωρικά ύδατα και την ΑΟΖ μας. Αυτό είπε. Αυτό έγραψε. Δεν είναι κάτι που το φαντάστηκα. Σαν να στέλνετε τον Εφιάλτη στις Θερμοπύλες. Σας το λέω πολύ άκομψα, για να το καταλάβετε. Δεν στέλνεις τον Εφιάλτη στις Θερμοπύλες. Στις Θερμοπύλες στέλνεις τον Λεωνίδα και τον κάθε Λεωνίδα που θα πει ή ταν ή επί τας. Πάτε σε στημένο παιχνίδι να παίξετε την Ελλάδα κορώνα - γράμματα. Κάνετε λάθη.</seg>
                    <seg xml:id="ParlaMint-GR_2021-01-27-S1-commons.seg478">Επίσης, επειδή με ρώτησαν πολλοί συνάδελφοι, τι συμβαίνει με τη Νέα Δημοκρατία, κύριοι, με εσάς δεν έχουμε καμμία σχέση. Δεν πάτε να αλληλοσφαχτείτε, δεν πάτε να σκοτωθείτε μεταξύ σας, δεν πάτε δήθεν πατριώτες να λέτε ότι είστε πατριώτες ντυμένοι Παύλος Μελάς, Λεωνίδας, Κολοκοτρώνης, δεν μας απασχολεί. Όμως, έχω να κάνω ένα ερώτημα: Γιατί αυτοί οι ψευτοπατριώτες, οι πατριώτες, οι ελληναράδες που πήγαιναν στα συλλαλητήρια δεν υπογράφουν τη σύσταση εξεταστικής επιτροπής για τη Μακεδονία; Γιατί δεν υπογράφουν τώρα, που ο Πρόεδρος των Σκοπίων είπε ότι υπάρχουν δικοί του Μακεδόνες στην Ελλάδα; Για να γίνετε, λοιπόν, πιστευτοί, κύριοι, που αλιεύσατε ψήφους σε θολά νερά από τον πατριωτισμό των αγνών ψηφοφόρων της Νέας Δημοκρατίας και των αγνών ψηφοφόρων των Ελλήνων, των νοικοκυραίων αυτών, υπογράψτε την εξεταστική επιτροπή για τη Μακεδονία για να γίνετε πιστευτοί, ότι αυτά που λέτε τα εννοείτε.</seg>
                    <seg xml:id="ParlaMint-GR_2021-01-27-S1-commons.seg479">Θα το πω ευθέως, το να χαμηλώνουμε το φως του Ελληνισμού, το να χωλαίνουμε στη ζωή μας - το λέω ευθέως - ενώ είμαστε Έλληνες, δεν είναι επιλογή. Και το λέω στη Νέα Δημοκρατία. Δεν είναι επιλογή. Όχι με τα χαρίσματα της φυλής μας. Και θα το πω και διαφορετικά, όχι με τα χαρίσματά της παράταξης που μίλησε για Ελλάδα, για έθνος, για ιστορία, για Ορθοδοξία.</seg>
                    <seg xml:id="ParlaMint-GR_2021-01-27-S1-commons.seg480">Απευθύνομαι στους νεοδημοκράτες, όπως και στους αγνούς πατριώτες του ΠΑΣΟΚ που μιλούσαν με τον Ανδρέα Παπανδρέου για εθνική ανεξαρτησία και λαϊκή κυριαρχία. Όχι, έχουμε μεγάλη δύναμη, έχουμε μεγάλη ευθύνη απέναντι στις γενιές που έρχονται. Έλληνες, ψηλά το κεφάλι, για να ξαναπάρουμε την Ελλάδα στα χέρια μας με περήφανη εξωτερική πολιτική, με πολιτική που αξίζει στους Έλληνες.</seg>
                    <seg xml:id="ParlaMint-GR_2021-01-27-S1-commons.seg481">Και θα ήθελα κλείνοντας, κύριε Πρόεδρε, για να μην καταχρώμαι και τον χρόνο σας, να ξεκινήσω με μια επιστολή - μου ήρθαν δύο, τρεις σήμερα στο γραφείο - που θα σας τη διαβάσω αυτούσια και με τα λάθη τα ορθογραφικά και τα συντακτικά.</seg>
                    <seg xml:id="ParlaMint-GR_2021-01-27-S1-commons.seg482">«Βασίλης από Τζιτζιφιές: Έχουμε ένα μικρό καφενείο. Με κόψαν από την επιστρεπτέα προκαταβολή 5, γιατί τον Σεπτέμβρη και Οκτώβρη που δούλεψα είχα μεγαλύτερο τζίρο από τους αντίστοιχους του 2019. Εγώ το καφενείο το άνοιξα 12-9-2019 και είναι φυσικό τους πρώτους μήνες μέχρι να με μάθουν είχα πιο λίγη δουλειά. Ξεχνάμε τον Μάρτιο, Απρίλιο, Μάιο. Ήμουν κλειστός. Τον Ιούνιο, Ιούλιο, Αύγουστο υπήρχαν μέτρα και είχα λίγο κόσμο. Νοέμβριο, Δεκέμβριο, Γενάρη πάλι κλειστός. Χωρίς δουλειά και χρήματα πώς θα ζήσω; Εγώ που χρωστώ όλους τους λογαριασμούς μου Δεκεμβρίου τι θα κάνω; Διορθώσετε αυτή την αδικία. Είμαι κλειστός από αυτούς και δικαιούμαι τα χρήματα. Χρωστάω για πρώτη φορά στη ζωή μου. Πιέστε τους να κάνουν κάτι.».</seg>
                    <seg xml:id="ParlaMint-GR_2021-01-27-S1-commons.seg483">Κάθε μέρα δέχομαι τέτοιες επιστολές. Ξέρω ότι οι νεοδημοκράτες Βουλευτές στεναχωριούνται, πληγώνονται. Πιέστε τους Υπουργούς σας να βοηθήσουν τον Έλληνα, τον επιχειρηματία, τον μικρομεσαίο, αυτόν που έχει ένα μαγαζάκι και πεινάει σήμερα. Πιέστε τους Υπουργούς σας.</seg>
                    <seg xml:id="ParlaMint-GR_2021-01-27-S1-commons.seg484">Όσο και να φωνάζει ο ΣΥΡΙΖΑ, εγώ, το ΚΚΕ δεν ακούνε. Οι εκατόν πενήντα οκτώ αν γίνουν εκατόν σαράντα εννέα, η καρέκλα του Υπουργού θα φύγει από τη θέση της και θα γίνουν εκλογές.</seg>
                    <seg xml:id="ParlaMint-GR_2021-01-27-S1-commons.seg485">Εάν δεν ακούσουν τη φωνή του ελληνικού λαού και πεινάσει ο λαός παραπάνω από ό,τι πεινάει στους δρόμους, θα έχετε πρόβλημα, κύριοι της Νέας Δημοκρατίας. Αυτό είναι αλήθεια! Επειδή είστε πατριώτες, πιέστε τους Υπουργούς σας!</seg>
                    <seg xml:id="ParlaMint-GR_2021-01-27-S1-commons.seg486">Πάμε και στα λάθη που κάνατε - θα τα πω για ακόμη μια φορά - για τον κορωνοϊό. Κορωνοϊός υπάρχει.</seg>
                    <seg xml:id="ParlaMint-GR_2021-01-27-S1-commons.seg487">Καλώς τον κύριο Πολάκη!</seg>
                </u>
                <u xml:id="ParlaMint-GR_2021-01-27-S1-commons.u62" ana="#regular" who="#ΠΟΛΑΚΗΣ_ΠΕΤΡΟΥ_ΠΑΥΛΟΣ">
                    <seg xml:id="ParlaMint-GR_2021-01-27-S1-commons.seg488">Καλώς σας βρήκα!</seg>
                </u>
                <u xml:id="ParlaMint-GR_2021-01-27-S1-commons.u63" ana="#regular" who="#ΒΕΛΟΠΟΥΛΟΣ_ΙΩΣΗΦ_ΚΥΡΙΑΚΟΣ">
                    <seg xml:id="ParlaMint-GR_2021-01-27-S1-commons.seg489">Τα είπες καλά με τα φάρμακα. Μας άκουσες, καλό είναι αυτό. Τώρα θα σας πω εγώ, όμως, με στοιχεία τα ψέματα της Νέας Δημοκρατίας με τον κορωνοϊό. Και αν θέλετε τα στοιχεία, θα τα βρείτε στα Πρακτικά. Αυτό θα κάνουμε πάντα εμείς.</seg>
                    <seg xml:id="ParlaMint-GR_2021-01-27-S1-commons.seg490">«Εμβόλια «PFIZER» για τους πολίτες διαφορετικά από των δοκιμών». Ακούστε. Είναι δημοσίευμα της «LE MONDE». Το λέει η «LE MONDE» εδώ. Διαρρεύσαν e - mail του Ευρωπαϊκού Οργανισμού Φαρμάκων για το εμβόλιο «PFIZER - BIONTECH». Τι λένε τα e - mail; Λένε ότι έγιναν διαφορετικά εμβόλια από αυτά των δοκιμών, δηλαδή κομπίνα κανονική. Ορίστε το δημοσίευμα της «LE MONDE», θα το καταθέσω στα Πρακτικά.</seg>
                    <seg xml:id="ParlaMint-GR_2021-01-27-S1-commons.seg491">Ψέμα δεύτερο, με στοιχείο δεύτερο από τη Νέα Δημοκρατία: Τα εμβόλια θα λύσουν το πρόβλημα. Βγαίνει η «ASTRAZENECA» και λέει ότι είναι 8% η αποτελεσματικότητα του εμβολίου της «ASTRA» σε άνω των εξήντα πέντε ετών. Είναι από γερμανική εφημερίδα, θα το καταθέσω στα Πρακτικά.</seg>
                    <seg xml:id="ParlaMint-GR_2021-01-27-S1-commons.seg492">Κάνατε λάθη. Θέλετε στοιχεία; Στοιχείο τρίτο: «BLOOMBERG»: «Τα εμβόλια δεν δείχνουν μείωση θανάτων». Σημειώνει το «BLOOMBERG» ότι σε Νέα Ζηλανδία, Αυστραλία, Ταϊβάν, που δεν έκαναν εμβολιασμούς, έχουν απειροελάχιστους θανάτους σε σχέση με αυτούς που έκαναν. Τα λέει το «BLOOMBERG». Θα το καταθέσω στα Πρακτικά και αυτό. Θα τα βάλουμε όλα στα Πρακτικά.</seg>
                    <seg xml:id="ParlaMint-GR_2021-01-27-S1-commons.seg493">Στοιχείο τέταρτο, έλεγε η Νέα Δημοκρατία: «Τα εμβόλια είναι η πανάκεια, το εμβόλιο της “MERCK”.» Βγαίνει η εταιρεία «MERCK» και λέει: «Δεν επιτυγχάνει το εμβόλιό μας ανοσία». Θα το καταθέσω στα Πρακτικά.</seg>
                    <seg xml:id="ParlaMint-GR_2021-01-27-S1-commons.seg494">Στοιχείο πέμπτο, Αναπληρωτής Επικεφαλής Βρετανικών Υγειονομικών Υπηρεσιών, καθηγητής Βαν Ταμ: «Δεν γνωρίζουμε ακόμη τον αντίκτυπο του εμβολίου στη μετάδοση. Κανένα εμβόλιο δεν ήταν ποτέ 100% αποτελεσματικό. Επομένως δεν υπάρχει εγγυημένη προστασία.».</seg>
                    <seg xml:id="ParlaMint-GR_2021-01-27-S1-commons.seg495">Και έκανε ο Πρωθυπουργός της χώρας ολόκληρο spot, κύριοι του ΣΥΡΙΖΑ, που έλεγε ότι το εμβόλιο είναι η λύση, λέγοντας ψέματα. Θα μου πείτε, δεν ήξερε ο Πρωθυπουργός. Όταν δεν ξέρεις, δεν μιλάς. Μασάς τα λόγια σου, πριν μιλήσεις και εγγυηθείς για κάτι που δεν είσαι σίγουρος. Ακόμη και αν κάνει, λέει, και τις δύο δόσεις του εμβολίου, μπορεί να μεταφέρει τον ιό σε κάποιον άλλο. Και τα λέει ο άνθρωπος που είναι επικεφαλής των βρετανικών υγειονομικών υπηρεσιών.</seg>
                    <seg xml:id="ParlaMint-GR_2021-01-27-S1-commons.seg496">Στοιχείο πέντε, Σουηδία κατά της «PFIZER». Κύριοι συνάδελφοι, κύριοι της Νέας Δημοκρατίας, ζητάει η Σουηδία λεφτά πίσω από την «PFIZER». Ξέρετε γιατί; Διότι έκλεψαν στις δόσεις. Η δικιά της η Κυβέρνηση πήρε είκοσι πέντε εκατομμύρια δόσεις, που σημαίνει το 1/6 των χρημάτων, περίπου 80 εκατομμύρια ευρώ, λένε κάποιοι. Θα τα ζητήσει πίσω από την «PFIZER»; Θα στείλει εξώδικο; Θα στείλει αγωγή; Θα κάνει κάτι ή θα τα χαρίσει τα 80 εκατομμύρια ευρώ στην «PFIZER» και κάποιοι κολλητοί δικοί μας μπορεί να πάρουν, θα πουν οι κακοπροαίρετοι, έστω 5, 10 εκατομμύρια ευρώ από τα εμβόλια στην τσέπη; Για πείτε μου εσείς. Γιατί δεν κάνετε κάτι; Και αναστέλλει τις πληρωμές η Σουηδία. Γιατί; Διότι θεωρούν ότι το εμβόλιο δεν κάνει τη δουλειά του.</seg>
                    <seg xml:id="ParlaMint-GR_2021-01-27-S1-commons.seg497">Πάμε παρακάτω, με το έβδομο στοιχείο. Να σας πω και κάτι; Θα το πω ευθέως. Τα λεφτά αυτά που πήρε η «PFIZER» είναι κλεμμένα. Είναι κλεμμένα. Με μπαγαποντιά, με κουτοπονηριά πήραν παραπάνω λεφτά.</seg>
                    <seg xml:id="ParlaMint-GR_2021-01-27-S1-commons.seg498">Φέρτε πίσω τα κλεμμένα της «PFIZER», εάν ισχύει αυτό που λέει ο Παγκόσμιος Οργανισμός Υγείας. Είναι 80 εκατομμύρια ευρώ, είναι 10 εκατομμύρια ευρώ, είναι 20 εκατομμύρια ευρώ; Βρείτε πόσα είναι.</seg>
                    <seg xml:id="ParlaMint-GR_2021-01-27-S1-commons.seg499">Ο Ιταλός Πρωθυπουργός, ο Κόντε, απειλεί με αγωγές τις εταιρείες εμβολίων. Η Κυβέρνηση τι κάνει; Θα κάνει κάτι; Θα πάει στα δικαστήρια; Θα προσφύγει στα ευρωπαϊκά δικαστήρια; Και είναι τόσο βέβαιη η Κυβέρνηση ότι είναι καλή η Ευρώπη! Δεν πήρε χαμπάρι από τον Σεπτέμβριο, Οκτώβριο που μιλούσα εδώ και τους έλεγα: «Παιδιά, έχετε βάλει ρήτρες; Έχει ποινική και αστική ευθύνη η εταιρεία;». Και εδώ μου λέγανε οι Υπουργοί ότι έχει. Και αποδεικνύεται τώρα ότι η Ευρωπαϊκή Ένωση δεν έχει βάλει ούτε μία ρήτρα εγγύησης ποιότητας φαρμάκου και εμβολίου - ούτε μία - και αποζημιώσεων.</seg>
                    <seg xml:id="ParlaMint-GR_2021-01-27-S1-commons.seg500">Επίσης, όλες οι χώρες ψάχνουν να βρουν εμβόλια από άλλους. Γιατί εμείς μόνο στην «PFIZER»; Ένας κακοπροαίρετος θα έλεγε ότι τελικά η «PFIZER» έχει χορηγό τη Νέα Δημοκρατία. Κακοπροαίρετος θα ήταν, εγώ δεν το πιστεύω αυτό έτσι κι αλλιώς. Αλλά τέτοια εμμονή; Υπάρχουν και άλλα εμβόλια, όπως το «SPUTNIK», τo οποίο δεν είναι με RNA και τo παίρνουν άλλες δέκα ευρωπαϊκές χώρες. Γιατί να μην το πάρετε εσείς; Για πείτε μου!</seg>
                    <seg xml:id="ParlaMint-GR_2021-01-27-S1-commons.seg501">Από τον Οκτώβριο τα λέγαμε. Έλεγα: «Υπάρχει φάρμακο, υπάρχει φάρμακο, υπάρχει φάρμακο, υπάρχει φάρμακο»! Κοροϊδεύατε. Δίνατε στοιχεία άλλων. Τώρα δίνω στοιχεία.</seg>
                    <seg xml:id="ParlaMint-GR_2021-01-27-S1-commons.seg502">Μιλάμε για το φάρμακο κολχικίνη, που δίνεται σε ασθενείς με κορωνοϊό. Στοιχείο πρώτο: ασφαλές, φθηνό, αποτελεσματικό. Μείωση θνητότητας 44%, νοσηλείας 25%, ανάγκης διασωλήνωσης 50%. Είναι η καναδική μελέτη «COLCORONA», στην οποία συμμετείχε και η Ελλάδα. Συμμετείχε η Ελλάδα. Δηλαδή, η Ελλάδα συμμετέχει σε ένα πρότζεκτ, όπως το λένε οι τεχνοκράτες, για να δημιουργηθεί ένα φάρμακο. Ο Πρωθυπουργός, όμως, στηρίζει το εμβόλιο, αντί να στηρίξει το πρότζεκτ αυτό, μήπως και πάρει η Ελλάδα λεφτά από την επιτυχία του φαρμάκου. Μιλάμε για το πιο απλό απ' όλα.</seg>
                    <seg xml:id="ParlaMint-GR_2021-01-27-S1-commons.seg503">Επίσης, ακούστε εδώ, υπάρχουν φάρμακα. Επιτροπή εμπειρογνωμόνων, χορήγηση κολχικίνης σε ασθενείς με κορωνοϊό προχθές. Από πότε το έλεγα εγώ; Από τον Μάρτιο και τον Απρίλιο πέρυσι το έλεγα. Το έλεγα εδώ, στα Πρακτικά της Βουλής υπάρχει γραμμένο. Επιβεβαιωνόμαστε σε όλα. Μας αντιγράφετε σε πολλά. Μας αντιγράφετε στρεβλά, όμως, κύριοι της Νέας Δημοκρατίας, και αυτό βγαίνει λάθος.</seg>
                    <seg xml:id="ParlaMint-GR_2021-01-27-S1-commons.seg504">Φάρμακο, στοιχείο δεύτερο. Στη χώρα μας δεν συζητείται η παραγγελία πανάκριβων μονοκλωνικών αντισωμάτων. Γιατί; Θα σας πω εγώ. Άλλες χώρες το χορηγούν ήδη, όπως η Γερμανία. Ήταν το φάρμακο του Τραμπ.</seg>
                    <seg xml:id="ParlaMint-GR_2021-01-27-S1-commons.seg505">Στοιχείο τρίτο, επίσημη ανακοίνωση του Γερμανού Υπουργού Υγείας: Η Γερμανία αγόρασε διακόσιες χιλιάδες δόσεις του φαρμάκου Τραμπ για τον κορωνοϊό. Πάρτε κι εσείς. Όχι με το «εμβόλιο, εμβόλιο, εμβόλιο»! Θα μας κάνετε όλους μπολιασμένους στο τέλος! Θέλει ο Πρωθυπουργός να μας μπολιάσει με τις ισλαμικές θεωρήσεις του, με τον πολυπολιτισμό του, με τους Κονγκολέζους, με τους Αιθίοπες, Αλγερινούς, Μαροκινούς. Είναι μια αντίληψη. Μη μας μπολιάζετε και με ένα εμβόλιο, όμως, ενώ υπάρχει φάρμακο. Βαφτίζατε ψεκασμένους όσους έλεγαν ότι το φάρμακο υπάρχει. Παγκόσμιος Οργανισμός Υγείας: Φάρμακο υπάρχει. Δεν τα λέω εγώ αυτά. Θα τα καταθέσω στα Πρακτικά.</seg>
                    <seg xml:id="ParlaMint-GR_2021-01-27-S1-commons.seg506">Στοιχείο τέταρτο, η ινδική κυβέρνηση διανέμει φάρμακο, ένα κιτ ψευδάργυρου και διαφόρων ουσιών. Θα το καταθέσω στα Πρακτικά. Κόστος; Κοστίζει 2,6 ευρώ. Το φάρμακο κάνει 2,6 ευρώ και πληρώνετε 20 ευρώ σε μια εταιρεία αμφιβόλου ποιότητας φαρμάκων, στην «PFIZER».</seg>
                    <seg xml:id="ParlaMint-GR_2021-01-27-S1-commons.seg507">Πρόεδρος Ιατρικού Παγκοσμίου Συλλόγου. Τι λέγατε; Ψέματα. Στοιχείο πρώτο, τα μέσα μαζικής μεταφοράς είναι κύρια μετάδοση του κορωνοϊού. Και ήρθε εδώ ο Έλληνας Πρωθυπουργός - δυστυχώς έχει κακούς συμβούλους και αποδεικνύεται - και μας έλεγε ότι έχει μελέτες ότι στα λεωφορεία δεν κολλάει ο κορωνοϊός. Είχε μελέτες μού είπε ο Πρωθυπουργός. Τέτοιους συμβούλους να τους χαίρεται! Θα τον κάψουν και αυτοί και θα κάψει και την Κυβέρνηση!</seg>
                    <seg xml:id="ParlaMint-GR_2021-01-27-S1-commons.seg508">Επίσης, Παγκόσμιος Οργανισμός Υγείας για τις μάσκες στα λεωφορεία: «Η Γαλλία ακυρώνει τις υφασμάτινες μάσκες». Έβγαιναν όλοι οι ειδικοί, οι ειδήμονές σας και λέγανε ότι οι υφασμάτινες είναι καλές. Ξαφνικά βγαίνουν και λένε ότι έγινε μετάλλαξη του ιού λόγω των υφασμάτινων μασκών. Αυτά είναι στοιχεία.</seg>
                    <seg xml:id="ParlaMint-GR_2021-01-27-S1-commons.seg509">Άλλο στοιχείο έχω εδώ. Είστε βέβαιοι ότι το εμβόλιο θα μας σώσει; Έκανε spot ο Πρωθυπουργός. Έχω εδώ σειρά στοιχείων από γιατρούς, δικηγόρους. Θα σας πω εγώ. Έλεγε ο Πρωθυπουργός ότι θα μας σώσει το εμβόλιο. Σε γηροκομείο στο Μαρούσι έκαναν δύο δόσεις και κόλλησαν σαράντα κορωνοϊό.</seg>
                    <seg xml:id="ParlaMint-GR_2021-01-27-S1-commons.seg510">Και δεν είναι μόνο αυτό. Γιατί φοράει μάσκα ο Πρωθυπουργός, αφού έκανε δύο φορές εμβόλιο; Δύο δόσεις δεν πήρε; Πείτε μου εσείς, στο Ισραήλ, παρά το γεγονός ότι έχουν κάνει πάρα πολλά εμβόλια, δεκαπέντε χιλιάδες άνθρωποι κόλλησαν κορωνοϊό. Το ίδιο συνέβη στα Ηνωμένα Αραβικά Εμιράτα. Ορίστε και οι πίνακες, θα τους καταθέσω στα Πρακτικά για τον ιστορικό του μέλλοντος, για να ξέρουν ποιοι ήταν εδώ πραγματικά που έκαναν εποικοδομητική αντιπολίτευση και ποιοι επιβεβαιώνονταν.</seg>
                    <seg xml:id="ParlaMint-GR_2021-01-27-S1-commons.seg511">Λάθος τέταρτο, λέτε ότι θα πάρετε δύο εκατομμύρια εμβόλια. Θα σας πω εγώ το εξής: Όσα εμβόλια και να πάρετε, η λύση είναι το φάρμακο, το φάρμακο, το φάρμακο, το φάρμακο! Καταλάβετέ το. Καλή η μπίζνα κάποιων, αλλά δούλοι της μπίζνας και των φαρμακοβιομηχανιών δεν θα γίνουν οι Έλληνες!</seg>
                    <seg xml:id="ParlaMint-GR_2021-01-27-S1-commons.seg512">Δεν θα πω για τους κυνηγούς και τους ψαράδες, τους οποίους έχετε αδικήσει. Όμως, θα σας πω το εξής: Τα παράβολα που κλέψατε από τους κυνηγούς επιτέλους θα τα δώσετε πίσω; Τα παράβολα που πλήρωσαν οι κυνηγοί και οι ψαράδες θα τα δώσετε πίσω; Κύριε συνάδελφε, είστε έντιμος και αξιοπρεπής και εσείς και ο Υπουργός.</seg>
                    <seg xml:id="ParlaMint-GR_2021-01-27-S1-commons.seg513">Κύριε Υπουργέ μου, πήρατε παράβολα από τους κυνηγούς για να κυνηγάνε - και οι οποίοι δεν μπορούν να πάρουν άδεια - και οι ψαράδες για να ψαρεύουν. Τα κλέψατε τα παράβολα! Για να είστε επιτέλους έντιμοι, θα τα δώσει πίσω η Κυβέρνηση; Τους λέτε να πάνε να κυνηγήσουν αγριογούρουνα, όταν η περίοδος έχει τελειώσει. Για γέλια, δηλαδή, η κατάσταση! Έχει τελειώσει η περίοδος, διότι είναι η εποχή της κύησης. Δώστε τα παράβολα, ρε παιδιά! Λέω αυτό που είπε ο πρόεδρος του κυνηγετικού συλλόγου. Δεν το λέω εγώ. Εγώ λέω πάντα αυτά που μου λένε οι άλλοι, που είναι οι ειδικοί.</seg>
                    <seg xml:id="ParlaMint-GR_2021-01-27-S1-commons.seg514">Επίσης, βγαίνει ο Παγκόσμιος Ιατρικός Σύλλογος - θα το καταθέσω στα Πρακτικά - και είναι κατά της απαγόρευσης κυκλοφορίας το βράδυ. Ο Παγκόσμιος Ιατρικός Σύλλογος! Εσείς ελέγχετε εδώ τη μία επιτροπή, κάνετε μία άτυπη επιτροπή ψευδώς και λέτε ότι ακούτε την επιτροπή. Καμμία επιτροπή δεν ακούτε! Διότι αν ακούγατε την επιτροπή - σας άδειασε χθες στο τέλος η επιτροπή - , δεν θα κάνατε αυτό που κάνατε με τα σχολεία, διότι η πραγματική επιτροπή έλεγε άλλα και εσείς ανοίξατε τα σχολεία. Άρα, λοιπόν, λέτε ψέματα!</seg>
                    <seg xml:id="ParlaMint-GR_2021-01-27-S1-commons.seg515">Βγαίνει ο υπεύθυνος λοιμωξιολόγος της επιτροπής και λέει: «Δεν ζητήσαμε εμείς απαγόρευση των συναθροίσεων». Αυτό είπε! Και εσείς απαγορεύσατε τις συναθροίσεις. Βγάζετε απόφαση μία εβδομάδα πριν λέγοντας ότι επιτρέπεται μέχρι εκατό άτομα και ότι ο εκατοστός πρώτος θα συλλαμβάνεται. Γιατί το κάνατε; Μην κοροϊδευόμαστε, το κάνατε για το πανεκπαιδευτικό συλλαλητήριο! Θα σας δω την Πέμπτη, αύριο, αν θα συλλάβετε ή όχι κάποιον. Τίποτα δεν θα κάνετε. Θα το κάνετε γαργάρα και θα βγει μετά ο Χρυσοχοΐδης και θα πει: «Τους άφησα στο πλαίσιο της δημοκρατίας». Ναι, στο πλαίσιο της δημοκρατίας τούς αφήνετε αυτούς, επειδή είναι αριστεροί ή ψευτοαριστεροί ή αναρχικοί, δεν ξέρω τι είναι, και τους φοβάστε και καλά κάνετε! Όμως, την Εκκλησία δεν τη φοβάστε; Τον Θεό δεν τον φοβάστε; Γιατί δεν αφήνετε ανοιχτές τις εκκλησίες και αφήνετε μόνο τις απλές συγκεντρώσεις;</seg>
                    <seg xml:id="ParlaMint-GR_2021-01-27-S1-commons.seg516">Επίσης, το πόσο επιτελικό είναι το κράτος σας - ήθελα να πω κι άλλα, αλλά εντάξει, τελειώσαμε - , το πόσο επιτελικό κράτος φτιάξατε σε ενάμισι, δύο έτη αποδεικνύεται από το ποιους βάλατε σε διοικήσεις νοσοκομείων, την ώρα που διάγουμε περίοδο κορωνοϊού, κύριε συνάδελφε. Ακούστε, κύριε Σκανδαλίδη: Η υποψήφια Βουλευτής Λακωνίας, διοικήτρια στο τάδε νοσοκομείο, περιφερειακός σύμβουλος στην Πελοπόννησο, πρόεδρος Νέας Δημοκρατίας Λέρου, σκληρός κομματικός, υποψήφιος δημοτικός σύμβουλος της Νέας Δημοκρατίας σε διοίκηση νοσοκομείου, στη Δημοτική Τοπική Οργάνωση Γορτυνίας, πρώην διοικητής νοσοκομείου στην Κω, τον έβαλαν κι αυτόν. Επίσης, υποψήφιο Βουλευτή στη Σάμο τον βάλατε διοικητή νοσοκομείου. Τον κουμπάρο κάποιου, εν πάση περιπτώσει, Βουλευτή τον έκαναν διοικητή νοσοκομείου. Επί σειρά ετών πολιτευτή της Νέας Δημοκρατίας, μέλος του ψηφοδελτίου της παρατάξεώς τους στο Οικονομικό Επιμελητήριο τον έκαναν διοικητή νοσοκομείου. Στην ΟΝΝΕΔ υποψήφια δημοτική σύμβουλο την έκαναν διοικήτρια νοσοκομείου! Υποψήφιο σε τοπικές εκλογές στη Σκύδρα, στην περιοχή μου, τον έκαναν διοικητή νοσοκομείου. Τη Διευθύντρια Τεχνικών Υπηρεσιών του Δήμου Δράμας, διοικήτρια σε νοσοκομείο! Τον πρόεδρο του συνδικάτου βιοτεχνών - βιομηχάνων, διοικητή σε νοσοκομείο! Μέλος της Πολιτικής Επιτροπής της Νέας Δημοκρατίας, διοικητής νοσοκομείου. Υποψήφιος Βουλευτής, ξάδερφος Βουλευτή, γαμπρός Βουλευτή, Πρόεδρος ΟΝΝΕΔ, Πρόεδρος ΝΟΔΕ - και ένας για ξεκάρφωμα του περιβάλλοντος της κ. Μπακογιάννη - διοικητές νοσοκομείων. Πρόεδρος Γυναικών ΝΟΔΕ Ηρακλείου, διοικήτρια νοσοκομείου. Πρόεδρος ΝΟΔΕ Σητείας, διοικητής νοσοκομείου! Πρόεδρος ΝΟΔΕ Λασιθίου, διοικητής νοσοκομείου!</seg>
                    <seg xml:id="ParlaMint-GR_2021-01-27-S1-commons.seg517">Με τέτοιους τύπους θα πάτε να αλλάξετε την Ελλάδα; Τέτοιο επιτελικό κράτος θέλατε; Με «κολλητούς», «κουμπάρους», ξαδέρφια και συγγενείς; Σοβαρά μιλάμε; Και οι άλλοι, που έχουν τα πτυχία; Αυτοί που θα μείνουν άνεργοι; Αυτοί που δεν έχουν να φάνε; Έτσι θα κάνετε κράτος;</seg>
                    <seg xml:id="ParlaMint-GR_2021-01-27-S1-commons.seg518">Το χειρότερο απ' όλα, δυστυχώς, δεν είναι ότι ικανοποιείτε τη μερίδα των ψηφοφόρων σας. Όχι! Ικανοποιείτε τους στενά κομματικούς φίλους σας, τους άεργους, ανεπάγγελτους και αφήνετε στο περιθώριο αυτούς που θέλουν δουλειά, αυτούς που θέλουν να δουλέψουν αξιοκρατικά. Αφήνετε στο περιθώριο τον μεροκαματιάρη τον Έλληνα, τον νοικοκύρη τον Έλληνα, αυτόν που μπορεί να αλλάξει την πατρίδα με δουλειά και εργασία. Δεν θα έπρεπε να βολεύετε τους «τεμπελχανάδες» που κάνουν παροχή υπηρεσίας, γιατί είναι κομματικά στελέχη σας. Όχι! Αξιοκρατία, αξιοπρέπεια, περηφάνια! Αυτό αξίζει ο Έλληνας, αυτό θα του δώσουμε! Μία τετραετία ζητάμε και αυτό θα διεκδικήσουμε στις επόμενες εκλογές, που έρχονται πολύ σύντομα!</seg>
                    <seg xml:id="ParlaMint-GR_2021-01-27-S1-commons.seg519">Καταθέτω για τα Πρακτικά τα προαναφερθέντα έγγραφα.</seg>
                    <seg xml:id="ParlaMint-GR_2021-01-27-S1-commons.seg520">Σας ευχαριστώ πάρα πολύ!</seg>
                </u>
                <u xml:id="ParlaMint-GR_2021-01-27-S1-commons.u64" ana="#chair" who="#ΚΩΝΣΤΑΝΤΙΝΟΠΟΥΛΟΣ_ΚΩΝΣΤΑΝΤΙΝΟΥ_ΟΔΥΣΣΕΑΣ">
                    <seg xml:id="ParlaMint-GR_2021-01-27-S1-commons.seg521">Εγώ, κύριε Πρόεδρε, δεν μπορώ να διακόψω την ομιλία σας. Όμως, θέλω να σας επισημάνω ότι μιλήσατε σαράντα ένα λεπτά!</seg>
                    <seg xml:id="ParlaMint-GR_2021-01-27-S1-commons.seg522">Κύριοι συνάδελφοι, όπως καταλαβαίνετε, το Προεδρείο δεν μπορεί να σταματήσει τους Προέδρους των Κοινοβουλευτικών Ομάδων, παρά μόνο να τους κάνει μια επισήμανση όσον αφορά τον χρόνο. Αυτή είναι η επισήμανση που μπορώ να κάνω, αλλά στο τέλος.</seg>
                    <seg xml:id="ParlaMint-GR_2021-01-27-S1-commons.seg523">Και τώρα θα συνεχίσουμε με τον πρώτο κύκλο ομιλητών με φυσική παρουσία και συγκεκριμένα με τον κ. Διονύσιο Ακτύπη από τη Νέα Δημοκρατία.</seg>
                    <seg xml:id="ParlaMint-GR_2021-01-27-S1-commons.seg524">Ορίστε, κύριε Ακτύπη, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u65" ana="#regular" who="#ΑΚΤΥΠΗΣ_ΔΗΜΗΤΡΙΟΥ_ΔΙΟΝΥΣΙΟΣ">
                    <seg xml:id="ParlaMint-GR_2021-01-27-S1-commons.seg525">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg526">Κύριε Υπουργέ, κυρίες και κύριοι συνάδελφοι, θα πρέπει να υπογραμμίσουμε ότι αυτή τη στιγμή τα νησιά μας παράγουν κατά προσέγγιση το 25% του ΑΕΠ της χώρας μας. Όπως είναι γνωστό, το ποσοστό αυτό προκύπτει κυρίως από επαγγελματικές δραστηριότητες που σχετίζονται με τη θάλασσα, τη ναυτιλία και, βεβαίως, τον τουρισμό.</seg>
                    <seg xml:id="ParlaMint-GR_2021-01-27-S1-commons.seg527">Ωστόσο, παρά την καθοριστικής σημασίας συμβολή της στην οικονομία της χώρας μας, η νησιωτική οικονομία καλείται να αντιμετωπίσει πληθώρα προβλημάτων, που σχετίζονται με τα ιδιαίτερα χαρακτηριστικά της νησιωτικής χώρας. Έτσι, χαρακτηριστικά, όπως η ασυνέχεια του χώρου, το αυξημένο κόστος των μεταφορών, οι δυσανάλογα αυξημένες απαιτήσεις σε επίπεδο υποδομών και εξοπλισμών και, βεβαίως, το αυξημένο κόστος των αγαθών καθιστούν αδήριτη την ανάγκη για χάραξη ενός σύγχρονου και ολοκληρωμένου πλαισίου νησιωτικής πολιτικής, ώστε να ενισχυθεί η οικονομία των νησιών μας και να διασφαλιστεί η βιώσιμη ανάπτυξή τους.</seg>
                    <seg xml:id="ParlaMint-GR_2021-01-27-S1-commons.seg528">Η Κυβέρνηση της Νέας Δημοκρατίας απαντά εμπράκτως στην ως άνω ανάγκη με τη διαμόρφωση και εφαρμογή μιας εθνικής στρατηγικής, ενός ενιαίου κειμένου πολιτικής, με ειδικούς αναπτυξιακούς στόχους νευραλγικών τομέων, όπως είναι η λιμενική πολιτική, οι λιμένες, οι λιμενικές υποδομές, οι ναυτιλιακές υποδομές, οι θαλάσσιες μεταφορές, η νησιωτική ανταγωνιστικότητα και επιχειρηματικότητα, η ασφάλεια στη θάλασσα, η απασχόληση και οι επενδύσεις.</seg>
                    <seg xml:id="ParlaMint-GR_2021-01-27-S1-commons.seg529">Έτσι, με κεντρικούς πυλώνες τη διασφάλιση διακριτής αντιμετώπισης των μικρών και πολύ μικρών νησιών, την άσκηση ειδικής αναπτυξιακής πολιτικής στα νησιά, την υιοθέτηση ειδικών προγραμμάτων για τομεακές πολιτικές στον νησιωτικό χώρο, τη διασφάλιση της βιώσιμης ανάπτυξης των νησιών μας μέσω της αξιοποίησης των αναπτυξιακών προοπτικών τους και τη μέριμνα για την οικονομική, κοινωνική και εδαφική συνοχή του νησιωτικού χώρου, εισάγεται το παρόν θεσμικό πλαίσιο.</seg>
                    <seg xml:id="ParlaMint-GR_2021-01-27-S1-commons.seg530">Πιο συγκεκριμένα, με το παρόν σχέδιο νόμου θεσμοθετούνται εργαλεία και χρηματοδοτικά προγράμματα, τα οποία είναι ικανά να συμβάλουν στην πραγματική οικονομική στήριξη των νησιών μας, στη διασφάλιση της αναπτυξιακής τους προοπτικής και βεβαίως στην περαιτέρω ενίσχυση της θαλάσσιας οικονομίας.</seg>
                    <seg xml:id="ParlaMint-GR_2021-01-27-S1-commons.seg531">Έτσι, λοιπόν, με τις διατάξεις του παρόντος νομοσχεδίου θεσμοθετείται το χρηματοδοτικό πρόγραμμα «ΝΕΑΡΧΟΣ», η σπουδαιότητα του οποίου είναι αξιοσημείωτη, αφού εξασφαλίζει τη χρηματοδότηση έργων δημοσίου χαρακτήρα κυρίως στους τομείς των λιμενικών υποδομών και εγκαταστάσεων, υποδομών και δικτύων διαχείρισης και μεταφοράς ύδατος, των έργων διαχείρισης ενέργειας, καθώς και των θαλάσσιων μεταφορών.</seg>
                    <seg xml:id="ParlaMint-GR_2021-01-27-S1-commons.seg532">Το δεύτερο πολύ σημαντικό χρηματοδοτικό πρόγραμμα είναι αυτό της νησιωτικής επιχειρηματικότητας. Στο πλαίσιο του προγράμματος αυτού και πάντα με στόχο την ανάπτυξη των νησιωτικών περιοχών δημιουργούνται χρηματοδοτικά εργαλεία με πόρους του εθνικού και του συγχρηματοδοτούμενου σκέλους του Προγράμματος Δημοσίων Επενδύσεων, μέσω των οποίων παρέχεται χρηματοδότηση σε επιχειρήσεις που δραστηριοποιούνται στη θαλάσσια οικονομία. Το χρηματοδοτικό αυτό πρόγραμμα αφορά κυρίως μεσαίες, μικρές και πολύ μικρές επιχειρήσεις.</seg>
                    <seg xml:id="ParlaMint-GR_2021-01-27-S1-commons.seg533">Επιπροσθέτως, με τις διατάξεις του παρόντος θεσμοθετείται το Ταμείο Θαλάσσιας και Γαλάζιας Οικονομίας, με στόχο τη χρηματοδότηση συγκεκριμένων επιχειρηματικών σχεδίων, που αφορούν στον τομέα της θαλάσσιας οικονομίας και της γαλάζιας ανάπτυξης.</seg>
                    <seg xml:id="ParlaMint-GR_2021-01-27-S1-commons.seg534">Ακόμα, το εν λόγω σχέδιο νόμου συμπεριλαμβάνει διατάξεις που αφορούν, μεταξύ άλλων, στην κάλυψη των κενών οργανικών θέσεων του Λιμενικού Σώματος. Πρόκειται για μία πρόβλεψη που εισήχθη ακριβώς προκειμένου να καλυφθεί κάθε οργανικό κενό στο Λιμενικό Σώμα, στο πλαίσιο της συνολικής προσπάθειας για άριστη ανταπόκριση στις υπηρεσιακές ανάγκες.</seg>
                    <seg xml:id="ParlaMint-GR_2021-01-27-S1-commons.seg535">Επίσης, μέσω των διατάξεων του παρόντος δίνεται η δυνατότητα παράτασης της προ της εφαρμογής των μέτρων στήριξης των ναυτικών λόγω της πανδημίας του κορωνοϊού σε ό,τι αφορά την αναστολή συμβάσεων ναυτολόγησης για τους μήνες Ιανουάριο και Φεβρουάριο του 2021, εφόσον τα πλοία στα οποία εργάζονται δεν δραστηριοποιούνται. Οι εν λόγω ναυτικοί είναι δικαιούχοι της αποζημίωσης ειδικού σκοπού και τους παρέχεται ασφαλιστική και υγειονομική κάλυψη.</seg>
                    <seg xml:id="ParlaMint-GR_2021-01-27-S1-commons.seg536">Στο σημείο αυτό θα πρέπει να επισημάνουμε ότι ορισμένα από τα μέτρα που θεσμοθετούνται με το παρόν σχέδιο νόμου αποκτούν ιδιαίτερη βαρύτητα εξαιτίας των επιπτώσεων της υγειονομικής κρίσης στην οικονομία της χώρας μας. Έτσι, για παράδειγμα, δίνεται μια ακόμα δυνατότητα στους νησιώτες επιχειρηματίες να στηρίξουν τις επιχειρήσεις τους.</seg>
                    <seg xml:id="ParlaMint-GR_2021-01-27-S1-commons.seg537">Συνεπώς η σημασία που έχει η παρούσα νομοθετική πρωτοβουλία για τους κατοίκους των νησιών μας, για όλους εμάς που είμαστε νησιώτες, είναι μεγάλη. Και αυτό γιατί ως νησιώτες έχουμε ανάγκη από ασφαλείς λιμενικές υποδομές, από χρήσιμα ενεργειακά δίκτυα, από επάρκεια ύδατος και, φυσικά, από τη διασφάλιση αξιοπρεπούς θαλάσσιας συγκοινωνιακής εξυπηρέτησης.</seg>
                    <seg xml:id="ParlaMint-GR_2021-01-27-S1-commons.seg538">Κυρίες και κύριοι συνάδελφοι, το παρόν σχέδιο νόμου αλλάζει ριζικά τον τρόπο με τον οποίο αντιμετωπιζόταν έως τώρα η νησιωτική χώρα. Πλέον, δίνεται βάση στην ολιστική και στρατηγική αντιμετώπιση των θεμάτων της νησιωτικότητας.</seg>
                    <seg xml:id="ParlaMint-GR_2021-01-27-S1-commons.seg539">Με το νέο αυτό νομοσχέδιο ικανοποιείται το πάγιο αίτημα της ελληνικής κοινωνίας για τη δημιουργία ενιαίας και ολοκληρωμένης νησιωτικής πολιτικής. Έτσι, η πολιτεία βάζει εμπράκτως πλάτη για τη διασφάλιση της αναπτυξιακής πορείας των νησιών μας και τη διευκόλυνση της καθημερινότητας των νησιωτών.</seg>
                    <seg xml:id="ParlaMint-GR_2021-01-27-S1-commons.seg540">Ως Βουλευτής, λοιπόν, αυτής της Κυβέρνησης, αλλά και ως νησιώτης, χαίρομαι ιδιαιτέρως που σήμερα η ελληνική Βουλή συζητά και ψηφίζει ένα σχέδιο νόμου το οποίο αδιαμφισβήτητα θα συμβάλει καθοριστικά στην αναπτυξιακή πορεία των νησιών μας.</seg>
                    <seg xml:id="ParlaMint-GR_2021-01-27-S1-commons.seg541">Σας ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u66" ana="#chair" who="#ΒΙΤΣΑΣ_ΑΘΑΝΑΣΙΟΥ_ΔΗΜΗΤΡΙΟΣ">
                    <seg xml:id="ParlaMint-GR_2021-01-27-S1-commons.seg542">Ευχαριστούμε κι εμείς, κύριε Ακτύπη.</seg>
                    <seg xml:id="ParlaMint-GR_2021-01-27-S1-commons.seg543">Τον λόγο έχει ο κ. Φάμελλος από τον ΣΥΡΙΖΑ και ακολουθεί ο κ. Βολουδάκης από τη Νέα Δημοκρατία.</seg>
                    <seg xml:id="ParlaMint-GR_2021-01-27-S1-commons.seg544">Ο κ. Ακτύπης ήταν εντός του χρόνου. Σας παρακαλώ όλους να κρατάτε τον χρόνο, γιατί είναι γραμμένοι εξήντα τέσσερις ομιλητές και υπάρχει και ονομαστική ψηφοφορία.</seg>
                    <seg xml:id="ParlaMint-GR_2021-01-27-S1-commons.seg545">Κύριε Φάμελλε, έχετε τον λόγο για επτά λεπτά.</seg>
                </u>
                <u xml:id="ParlaMint-GR_2021-01-27-S1-commons.u67" ana="#regular" who="#ΦΑΜΕΛΛΟΣ_ΠΕΤΡΟΥ_ΣΩΚΡΑΤΗΣ">
                    <seg xml:id="ParlaMint-GR_2021-01-27-S1-commons.seg546">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg547">Κυρίες και κύριοι Βουλευτές, κύριε Υφυπουργέ, θα ήθελα να κάνω μία εισαγωγική παρατήρηση.</seg>
                    <seg xml:id="ParlaMint-GR_2021-01-27-S1-commons.seg548">Είναι ιδιαίτερο το ότι ο Υπουργός λείπει πολλή ώρα από την Αίθουσα και δεν άκουσε τους προηγούμενους ομιλητές. Δεν υποτιμώ την παρουσία του Υφυπουργού, ο οποίος, όμως, ως κλαδάρχης πλοίων δεν έχει αρμοδιότητα στα θέματα του νομοσχεδίου ούτε νομοθετική. Υπάρχει ένα ζήτημα πολιτικό. Και αυτό νομίζω ότι πρέπει να το καταθέσω, γιατί πρέπει να συζητήσουμε και πολιτικά για το νομοσχέδιο το οποίο έχουμε στα χέρια μας. Τα ακούει ο Κοινοβουλευτικός Εκπρόσωπος και ο εισηγητής της Νέας Δημοκρατίας.</seg>
                    <seg xml:id="ParlaMint-GR_2021-01-27-S1-commons.seg549">Τι νομοσχέδιο τελικά έχει καταθέσει αυτή τη στιγμή η Κυβέρνηση της Νέας Δημοκρατίας; Πίσω από ωραίους τίτλους, όπως είναι «η θαλάσσια πολιτική», «ο νησιωτικός χώρος», επιχειρείτε να κρύψετε μια σχεδιασμένη προσπάθεια απλά εξυπηρέτησης συμφερόντων και, μάλιστα, εις βάρος και του δημοσίου συμφέροντος και των νησιών και των νησιωτών, για την εξυπηρέτηση λίγων, πολύ λίγων κυριολεκτικά, προνομιούχων, που καταλύουν τον υγιή ανταγωνισμό, αυξάνοντας το κόστος υπηρεσιών και για τα λιμάνια μας και για τον τουρισμό και για τους κατοίκους των νησιών και, άρα, για την ανταγωνιστικότητα της χώρας.</seg>
                    <seg xml:id="ParlaMint-GR_2021-01-27-S1-commons.seg550">Οφείλω να πω ότι, πέρα από τον ωραίο τίτλο, έρχεται ένα νομοσχέδιο φωτογραφικό, με πολλές εξυπηρετήσεις για ελάχιστους, όμως, προνομιούχους. Και έτσι οι νησιώτες, οι εργαζόμενοι, οι επιχειρηματίες των νησιών μετατρέπονται σε μη προνομιούχους, όπως και οι ναυτικοί, οι εργαζόμενοι στην ακτοπλοΐα και τα λιμάνια.</seg>
                    <seg xml:id="ParlaMint-GR_2021-01-27-S1-commons.seg551">Το πρόβλημα δεν είναι μόνο ότι χρησιμοποιείτε ωραίους τίτλους, αλλά ότι με το περιεχόμενο του νομοσχεδίου οδηγείτε σε οπισθοχώρηση και την ελληνική πολιτική και την ελληνική διοίκηση, γιατί οι ρυθμίσεις του νομοσχεδίου έρχονται σε αντίθεση με την επιστημονική και πολιτική εξέλιξη. Κατ' αρχάς, να ξεκαθαρίσουμε ότι έρχονται σε αντίθεση με την ευρωπαϊκή κανονικότητα.</seg>
                    <seg xml:id="ParlaMint-GR_2021-01-27-S1-commons.seg552">Στο πρώτο τμήμα του νομοσχεδίου, το οποίο είναι αναχρονιστικό κυριολεκτικά, προσπαθείτε να μας παρουσιάσετε ότι διαμορφώνετε μία ολοκληρωμένη θαλάσσια πολιτική για τον νησιωτικό χώρο και θεσπίζετε στρατηγική και εργαλεία χρηματοδότησης.</seg>
                    <seg xml:id="ParlaMint-GR_2021-01-27-S1-commons.seg553">Κατ' αρχάς, απλά και μόνο με το ότι δεν έχετε ούτε ένα ευρώ για τη χρηματοδότηση αποδεικνύεται ότι έχετε ένα «άδειο πουκάμισο», κοροϊδεύετε τους νησιώτες. Και επειδή έλκω και εγώ την καταγωγή μου από τις Κυκλάδες, λέω ότι είναι ντροπή να αφήσετε τα νησιά χωρίς γιατρούς, να φτάνετε στο τελευταίο σκαλί της υποτίμησης της νησιωτικότητας και, ταυτόχρονα, να τους κοροϊδεύετε ότι θα βάλετε χρηματοδοτήσεις. Ούτε ένα ευρώ δεν έχετε μέσα στο νομοσχέδιο. Πού είναι η έκθεση του Γενικού Λογιστηρίου για τα μέτρα τα οποία τάχατες θεσπίζετε;</seg>
                    <seg xml:id="ParlaMint-GR_2021-01-27-S1-commons.seg554">Από την άλλη μεριά, προσπαθείτε να κάνετε - να το πούμε απλά - ένα «κέλυφος» ενός ρουσφετολογικού μαγαζιού, για να έρχονται έξω από το γραφείο του Υπουργού οι φορείς των νησιών, να μαζεύονται, όπως ήξερε η ΕΡΕ του '60 να κάνει τους τοπικούς κομματάρχες και να τους τακτοποιεί.</seg>
                    <seg xml:id="ParlaMint-GR_2021-01-27-S1-commons.seg555">Είναι ξεκάθαρο ότι γυρίζετε δεκαετίες πίσω την Ελλάδα και στα δημοκρατικά χαρακτηριστικά του πολιτεύματος και στη ρουσφετολογική οργάνωση της πολιτικής.</seg>
                    <seg xml:id="ParlaMint-GR_2021-01-27-S1-commons.seg556">Σε συνέχεια της κριτικής που λάβατε κατά τη δημόσια διαβούλευση, βάλατε κάποιους τίτλους στο νομοσχέδιο, πολύ ωραίους και μεγάλους: «θαλάσσια στρατηγική», «θαλάσσιος χωροταξικός σχεδιασμός», «εθνικό σχέδιο για την ενέργεια και το κλίμα» και, αν δεν κάνω λάθος, «στόχοι βιώσιμης ανάπτυξης».</seg>
                    <seg xml:id="ParlaMint-GR_2021-01-27-S1-commons.seg557">Ας δούμε λιγάκι, όμως, αν αυτά είναι ειλικρινή. Είναι ψευδή, πρώτα απ' όλα διότι το αρμόδιο Υπουργείο που διαχειρίζεται αυτές τις πολιτικές λείπει απ' αυτές τις αρμοδιότητες. Αναφέρεται κάπου το Υπουργείο Αγροτικής Πολιτικής, αν δεν κάνω λάθος, για τα θέματα αλιείας και μόνο αυτό. Πού είναι, λοιπόν, η πιστότητα των ρυθμίσεων;</seg>
                    <seg xml:id="ParlaMint-GR_2021-01-27-S1-commons.seg558">Να σας πω τι κάνατε; Επειδή σας έκαναν κριτική όλοι στο θέμα αυτό, πολύ απλά βάλατε δύο λέξεις, για να καλύψετε την αδυναμία σας. Όμως, έχετε αδυνατίσει κάτι πολύ σοβαρό για τη χώρα. Αδυνατείτε τη λογική του στρατηγικού και δημοκρατικού προγραμματισμού, τη λογική της βιώσιμης ανάπτυξης, που είναι κατατεθειμένη στο κείμενο των «gross strategies» από το 2018 στη χώρα και εγκεκριμένο και, ταυτόχρονα, όλη την ευρωπαϊκή λογική - όλη! - , ακόμα και αυτή της κλιματικής προσαρμογής.</seg>
                    <seg xml:id="ParlaMint-GR_2021-01-27-S1-commons.seg559">Δεν είναι μόνο η εικονική, αν θέλετε, ονομασία της στρατηγικής. Είναι ότι επιλέγετε - να το πω απλά - να μην ακολουθείτε κανέναν κανόνα, να μην έχετε κανέναν πολιτικό στόχο και το μόνο που σας ενδιαφέρει είναι η βούληση προσωπικά του Υπουργού να κάνει τακτοποιήσεις.</seg>
                    <seg xml:id="ParlaMint-GR_2021-01-27-S1-commons.seg560">Αυτό, όμως, είναι αναχρονιστικό και διεπιστημονικό, γιατί οι χωροταξικές και περιβαλλοντικές πολιτικές δεν είναι υποχρέωση. Εσείς τις αντιμετωπίζετε σαν μπελά και, μάλιστα, σε επίπεδο τίτλου. Λέτε: «Ας το βάλω στον τίτλο, να φύγω από τον μπελά.».</seg>
                    <seg xml:id="ParlaMint-GR_2021-01-27-S1-commons.seg561">Επειδή εμάς μας ενδιαφέρει η νησιωτικότητα, η περιφερειακή ανάπτυξη, η υποβάθμιση και η ευαλωτότητα των νησιών μας, θα σας πούμε τι σημαίνει «σχεδιασμός».</seg>
                    <seg xml:id="ParlaMint-GR_2021-01-27-S1-commons.seg562">Πρώτον, «σχεδιασμός» σημαίνει να ξεκινήσετε να υλοποιείτε τη θαλάσσια στρατηγική και τον θαλάσσιο χωροταξικό σχεδιασμό που εναρμόνισε η κυβέρνηση του ΣΥΡΙΖΑ και εσείς δεν το έχετε ακουμπήσει. Εννοώ το Υπουργείο Περιβάλλοντος, αλλά ούτε και το δικό σας Υπουργείο έχει καταλάβει πού βρίσκεστε.</seg>
                    <seg xml:id="ParlaMint-GR_2021-01-27-S1-commons.seg563">Δεύτερο ζήτημα, περιφερειακός χωροταξικός σχεδιασμός. Δεν γνωρίζετε ότι στην Ελλάδα καμμία δραστηριότητα δεν είναι νόμιμη, αν δεν ανταποκρίνεται στον υπερκείμενο, σε αυτό που λέμε «χωροταξικό σχεδιασμό»; Γιατί δεν ολοκληρώνετε τα χωροταξικά σχέδια; Εμείς τα μισά τα εκδώσαμε. Πού είναι η πρόοδος που έχετε κάνει εσείς; Δεκαοκτώ μήνες και ακόμα να μάθετε το μάθημά σας.</seg>
                    <seg xml:id="ParlaMint-GR_2021-01-27-S1-commons.seg564">Πάμε λιγάκι στο πιο συγκεκριμένο. Μιλάτε για τον τίτλο: «Εθνικό σχέδιο για την ενέργεια και το κλίμα». Θα σας πω δύο παραμέτρους. Πού προβλέπεται μέσα στο κείμενό σας η απανθρακοποίηση των νησιών και οι ηλεκτρικές διασυνδέσεις; Πουθενά. Θα μου πείτε τώρα «αυτά είναι ψιλά γράμματα».</seg>
                    <seg xml:id="ParlaMint-GR_2021-01-27-S1-commons.seg565">Θα σας πω κάτι πιο συγκεκριμένο. Εδώ και δύο χρόνια οι περιφέρειες εκπονούν τα σχέδια προσαρμογής στην κλιματική αλλαγή. Είχαν ολοκληρωθεί όταν έφευγε ο ΣΥΡΙΖΑ, το παρακολουθούσα προσωπικά. Πού είναι τώρα τα σχέδια προσαρμογής που θα προβλέψουν για τη νησιωτικότητα με την ανυδρία, τη λειψυδρία και την ξηρασία, ποιες είναι οι παραγωγικές συνθήκες, ποιες είναι οι δραστηριότητες, πού θα βρει ο τουρισμός πόρους και η υπόλοιπη λειτουργία των νησιών; Πουθενά. Δεν τα ξέρετε. Γι' αυτό λέω ότι είναι αναχρονιστικό, είναι πισωγύρισμα αυτό που κάνετε στην Ελλάδα.</seg>
                    <seg xml:id="ParlaMint-GR_2021-01-27-S1-commons.seg566">Σας είπε και η WWF ότι το 20% του νησιωτικού χώρου, της θαλάσσιας έκτασης της χώρας, είναι «NATURA». Για τις περιοχές «NATURA» ο ΣΥΡΙΖΑ έκανε κατάλογο και κατοχύρωσε και εθνικά συμφέροντα.</seg>
                    <seg xml:id="ParlaMint-GR_2021-01-27-S1-commons.seg567">Ο Βαγγέλης Αποστόλου, που συνυπογράψαμε στις 15 Δεκεμβρίου 2017- είναι εδώ - , ανέθεσε δεκαεπτά εκατομμύρια μελέτες για να έχουμε προεδρικό διάταγμα παντού και σχέδια διαχείρισης, να ξέρουμε τις δραστηριότητες, εναρμονισμένες με το φυσικό περιβάλλον.</seg>
                    <seg xml:id="ParlaMint-GR_2021-01-27-S1-commons.seg568">Πού βρίσκονται αυτά; Τα παγώσατε, με το λεγόμενο «περιβαλλοντικό έγκλημα» του κ. Χατζηδάκη, τον ν.4685. Έφυγε ο κ. Χατζηδάκης, έφυγε ο κ. Οικονόμου, που έκανε το άλλο «έγκλημα» με τη μικρή ιδιοκτησία, όμως αυτές οι καταστροφικές πολιτικές έχουν μείνει.</seg>
                    <seg xml:id="ParlaMint-GR_2021-01-27-S1-commons.seg569">Εσάς τι σας ενδιαφέρει; «Βιοποικιλότητα» και «ψιλά γράμματα». Σας ενδιαφέρει πώς μερικοί πόροι του ΠΔΕ, του Προγράμματος Δημοσίων Επενδύσεων, θα μπουν μέσα στο γραφείο του Υπουργού.</seg>
                    <seg xml:id="ParlaMint-GR_2021-01-27-S1-commons.seg570">Η στρατηγική για εσάς είναι «ψιλά γράμματα». Δεν έχετε καμμία αναφορά, παραδείγματος χάριν, στο πιο βασικό κείμενο.</seg>
                    <seg xml:id="ParlaMint-GR_2021-01-27-S1-commons.seg571">Θα καταθέσω, κύριε Πρόεδρε, το κείμενο του ΟΗΕ για τον στόχο 14, τον στόχο βιώσιμης ανάπτυξης για τα νησιά και τη θάλασσα, μήπως και καταφέρετε να διαβάσετε τι λένε οι παγκόσμιοι οργανισμοί για τα θέματα ανάπτυξης του τόπου μας.</seg>
                    <seg xml:id="ParlaMint-GR_2021-01-27-S1-commons.seg572">Θέματα όπως κυκλική οικονομία, οικοσυστηματική προσέγγιση, σχέδια προσαρμογής που επηρεάζουν τη ζωή των νησιωτών δεν τα έχετε ακούσει. Δεν σας νοιάζει αυτή η πολιτική. Να τακτοποιήσετε κανένα ρουσφετάκι, αυτό θέλετε.</seg>
                    <seg xml:id="ParlaMint-GR_2021-01-27-S1-commons.seg573">Ολοκληρώνω, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u68" ana="#chair" who="#ΒΙΤΣΑΣ_ΑΘΑΝΑΣΙΟΥ_ΔΗΜΗΤΡΙΟΣ">
                    <seg xml:id="ParlaMint-GR_2021-01-27-S1-commons.seg574">Συντομεύετε, παρακαλώ.</seg>
                </u>
                <u xml:id="ParlaMint-GR_2021-01-27-S1-commons.u69" ana="#regular" who="#ΦΑΜΕΛΛΟΣ_ΠΕΤΡΟΥ_ΣΩΚΡΑΤΗΣ">
                    <seg xml:id="ParlaMint-GR_2021-01-27-S1-commons.seg575">Αυτό το κάνατε, διότι με λογικές σαν της ΕΡΕ του '60 αφαιρέσατε και από τον θαλάσσιο χωροταξικό σχεδιασμό τον παράκτιο χώρο. Το κάνατε με τον ν.4759.</seg>
                    <seg xml:id="ParlaMint-GR_2021-01-27-S1-commons.seg576">Κύριε Πρόεδρε, κλείνοντας θα αναφερθώ σε δύο ισχυρώς προβληματικά άρθρα.</seg>
                    <seg xml:id="ParlaMint-GR_2021-01-27-S1-commons.seg577">Το άρθρο 25, που στήνει μονοπωλιακά παιχνίδια στα απόβλητα των λιμανιών, έρχεται σε συνέχεια, αν θέλετε, της κατάργησης του 105/4504. Με νόμο του 2017, δηλαδή, εμείς είπαμε πώς η διαλογή στην πηγή και η ευρωπαϊκή υποχρέωση εφαρμόζεται σε όλα τα λιμάνια μας, έτσι ώστε να είμαστε σύμφωνοι με την Ευρώπη και να μην υπάρχει ένα μονοπώλιο που «τσουβαλιάζει» όλα τα απόβλητα, επικίνδυνα και μη, ανακυκλώσιμα και μη.</seg>
                </u>
                <u xml:id="ParlaMint-GR_2021-01-27-S1-commons.u70" ana="#chair" who="#ΒΙΤΣΑΣ_ΑΘΑΝΑΣΙΟΥ_ΔΗΜΗΤΡΙΟΣ">
                    <seg xml:id="ParlaMint-GR_2021-01-27-S1-commons.seg578">Πείτε και για το άλλο άρθρο και ολοκληρώστε, κύριε Φάμελλε.</seg>
                </u>
                <u xml:id="ParlaMint-GR_2021-01-27-S1-commons.u71" ana="#regular" who="#ΦΑΜΕΛΛΟΣ_ΠΕΤΡΟΥ_ΣΩΚΡΑΤΗΣ">
                    <seg xml:id="ParlaMint-GR_2021-01-27-S1-commons.seg579">Εσείς καταργήσατε τη ρύθμιση, δίνετε παράταση σε συμβόλαια για έναν ολόκληρο χρόνο και καταργείτε και την αρμοδιότητα της ρυθμιστικής αρχής να ελέγχει τον οποιονδήποτε ολιγάρχη ή μονοπώλιο που είναι σε κάθε νησί, ακριβαίνοντας τις υπηρεσίες τελικά και τον ελληνικό τουρισμό και την ακτοπλοΐα.</seg>
                    <seg xml:id="ParlaMint-GR_2021-01-27-S1-commons.seg580">Και το δεύτερο, κύριε Πρόεδρε, είναι ότι πρέπει να αποσυρθεί το άρθρο 30. Το έβαλαν και οι περιβαλλοντικές οργανώσεις, το έχει βάλει όλος ο επιστημονικός κόσμος. Το να αναιρείτε την περιβαλλοντική αδειοδότηση για δραστηριότητες που δεν είναι εθνικής άμυνας είναι αντίθετο στην ευρωπαϊκή νομοθεσία και θα μπλέξει η χώρα μας. Να αποσύρετε, παρακαλώ, και το άρθρο 25 και το άρθρο 30 και τις απαράδεκτες τροπολογίες που στήνουν μαγαζιά στα λιμάνια. Αυτό κάνατε καταργώντας την αρμοδιότητα της ρυθμιστικής αρχής! Στήνετε μαγαζιά στα λιμάνια για λίγους κολλητούς! Είναι ντροπή να φτάνετε την Ελλάδα σε αυτή την κατάσταση!</seg>
                    <seg xml:id="ParlaMint-GR_2021-01-27-S1-commons.seg581">Ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u72" ana="#chair" who="#ΒΙΤΣΑΣ_ΑΘΑΝΑΣΙΟΥ_ΔΗΜΗΤΡΙΟΣ">
                    <seg xml:id="ParlaMint-GR_2021-01-27-S1-commons.seg582">Τον λόγο έχει ο κ. Βολουδάκης από τη Νέα Δημοκρατία και ακολουθεί ο κ. Μουλκιώτης από το Κίνημα Αλλαγής.</seg>
                    <seg xml:id="ParlaMint-GR_2021-01-27-S1-commons.seg583">Σας παρακαλώ να αφήνετε και τίποτα για τους συναδέλφους σας. Να κρατάμε το επτάλεπτο, γιατί σας είπα ότι είναι εξήντα τέσσερις ομιλητές. Είναι άλλοι εξήντα δύο δηλαδή, με τους δύο που μιλήσανε, και όλοι οι Κοινοβουλευτικοί Εκπρόσωποι και το κλείσιμο από τους εισηγητές. Το λέω γιατί εγώ κάποια στιγμή θα φύγω. Τώρα εσείς, αν θέλετε, μπορείτε να κάτσετε μέχρι αύριο το πρωί.</seg>
                    <seg xml:id="ParlaMint-GR_2021-01-27-S1-commons.seg584">Κύριε Βολουδάκη, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u73" ana="#regular" who="#ΒΟΛΟΥΔΑΚΗΣ_ΓΕΩΡΓΙΟΥ_ΜΑΝΟΥΣΟΣ-ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg585">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg586">Κυρίες και κύριοι συνάδελφοι, δεν μπορώ να μην ξεκινήσω με ένα σχόλιο για τα όσα είπε ο μόλις κατελθών του Βήματος, ο καλός συνάδελφος κ. Φάμελλος.</seg>
                    <seg xml:id="ParlaMint-GR_2021-01-27-S1-commons.seg587">Κύριε συνάδελφε, σας έπιασε στον ΣΥΡΙΖΑ μεγάλος πόνος για τη νησιωτικότητα και τα νησιά, αλλά πριν από λίγες εβδομάδες δεν ψηφίσατε την κατάργηση του ΕΝΦΙΑ στα ακριτικά νησιά. Όταν ήσασταν κυβέρνηση, αφήσατε εκτός τελικά, στην πράξη, του μεταφορικού ισοδύναμου την Κρήτη. Άρα, λοιπόν, καλά είναι τα λόγια, αλλά θα πρέπει να είστε πιο μετρημένοι όταν η πρακτική σας είναι αυτή στην οποία μόλις αναφέρθηκα.</seg>
                    <seg xml:id="ParlaMint-GR_2021-01-27-S1-commons.seg588">Τώρα επί του νομοσχεδίου. Είναι πολύ σημαντικό ότι η πατρίδα μας αποκτά για πρώτη φορά μια συνολική στρατηγική για τη θαλάσσια πολιτική στον νησιωτικό χώρο. Δεν είχε η Ελλάδα τέτοια στρατηγική. Δεν είχε ένα κείμενο στο οποίο να εντάσσονταν οι πολιτικές συνολικά. Αυτό είναι πολύ θετικό.</seg>
                    <seg xml:id="ParlaMint-GR_2021-01-27-S1-commons.seg589">Βέβαια, κύριε Υπουργέ, κυρίες και κύριοι συνάδελφοι, δεν θα πρέπει να πάμε στο άλλο άκρο, από εκεί όπου είχαμε έλλειψη σχεδιασμού να πάμε σε μια κατάσταση υπερσχεδιασμού, με πολλά αλληλεπικαλυπτόμενα σχέδια. Τι εννοώ;</seg>
                    <seg xml:id="ParlaMint-GR_2021-01-27-S1-commons.seg590">Διαβάζω από το νομοσχέδιο, στο άρθρο 3: «Για τη σύνταξη εθνικής στρατηγικής λαμβάνονται υπ' όψιν ιδίως η εθνική αναπτυξιακή στρατηγική της χώρας, το εκάστοτε ισχύον εθνικό πρόγραμμα μεταρρυθμίσεων, το εθνικό πρόγραμμα ανάπτυξης, τα επιχειρησιακά προγράμματα του ΕΣΠΑ, οι ανάγκες που προκύπτουν από τα ήδη ενταγμένα στο Πρόγραμμα Δημοσίων Επενδύσεων έργα, καθώς και το εκάστοτε ισχύον σχέδιο δράσης του Υπουργείου Ναυτιλίας και Νησιωτικής Πολιτικής». Αυτό είναι το σχέδιο του επιτελικού κράτους.</seg>
                    <seg xml:id="ParlaMint-GR_2021-01-27-S1-commons.seg591">Παρακάτω αναφέρεται: «Η εθνική στρατηγική συντάσσεται λαμβάνοντας υπ' όψιν ενδεικτικά, αλλά όχι περιοριστικά, την Εθνική Στρατηγική για την Ενέργεια και το Κλίμα, την Εθνική Λιμενική Πολιτική, τη Βίβλο Ψηφιακού Μετασχηματισμού, το Εθνικό Σχέδιο Δράσης για τα Δικαιώματα Ατόμων με Αναπηρία…». Σταματώ για να μην παίρνω τον χρόνο.</seg>
                    <seg xml:id="ParlaMint-GR_2021-01-27-S1-commons.seg592">Ποιος έχει τον έλεγχο σε όλα αυτά; Κάπου χάνεται η μπάλα, ξέρετε, με αυτόν τον τρόπο. Χάνεται η δυνατότητα ελέγχου που πρέπει να έχουν οι πολίτες στις πολιτικές, χάνεται και η αποτελεσματικότητα. Είπαμε είναι κακό να μην έχουμε σχέδιο, αλλά όχι να έχουμε σχέδια επί σχεδίων. Γιατί τα σχέδια επί σχεδίων μπορεί να καταντήσουν μουτζούρες τελικά.</seg>
                    <seg xml:id="ParlaMint-GR_2021-01-27-S1-commons.seg593">Είναι πολύ σωστό και το ότι περιγράφονται δρόμοι και εργαλεία χρηματοδότησης. Σημειώνω ιδιαίτερα ότι το κύριο πρόγραμμα είναι το «ΝΕΑΡΧΟΣ» για τις υποδομές, με το όνομα του Κρητικού στρατηγού του Μεγάλου Αλεξάνδρου.</seg>
                    <seg xml:id="ParlaMint-GR_2021-01-27-S1-commons.seg594">Όμως, κύριε Υπουργέ, πρέπει αυτά τα εργαλεία να αποκτήσουν σάρκα και οστά με συγκεκριμένα κονδύλια. Μας λέτε ότι θα χρηματοδοτηθούν από το Πρόγραμμα Δημοσίων Επενδύσεων, εθνικό και συγχρηματοδοτούμενο σκέλος. Αυτό το ξέρουμε. Όλα από εκεί χρηματοδοτούνται. Πρέπει, όμως, να ξέρουμε πόσο χρηματοδοτείται κάθε πρόγραμμα, γιατί αυτό είναι κάτι που πρέπει να συζητηθεί και στην Αίθουσα αυτή.</seg>
                    <seg xml:id="ParlaMint-GR_2021-01-27-S1-commons.seg595">Και για να πηγαίνουμε στην πράξη, γιατί όλα αυτά είναι θεωρία, εγώ θέλω να σας μιλήσω για κάποια έργα της εκλογικής μου περιφέρειας, των Χανίων.</seg>
                    <seg xml:id="ParlaMint-GR_2021-01-27-S1-commons.seg596">Έχετε, κύριε Υπουργέ, ένα έγγραφο από το Λιμενικό Ταμείο των Χανίων από 14 Σεπτεμβρίου του 2020 με ένα αίτημα για την έγκριση μιας σειράς τεχνικών δελτίων για έργα κρίσιμα για τη Σούδα, αλλά και για τον νότο του νομού, για τα Σφακιά, για τη Γαύδο, για την Παλιόχωρα, για την Αγία Ρουμέλη.</seg>
                    <seg xml:id="ParlaMint-GR_2021-01-27-S1-commons.seg597">Πληροφορούμαι ότι αυτά έχουν ήδη προωθηθεί στο Υπουργείο Ανάπτυξης για την ένταξή τους στο Πρόγραμμα Δημοσίων Επενδύσεων, αλλά είναι πραγματικά επείγον και παρακαλώ να επισπεύσετε, να έχουμε την ένταξη όλων αυτών των έργων τα οποία είναι πολύ σημαντικά για την ανάπτυξη της περιοχής, αλλά είναι σημαντικά και εθνικά, ιδίως αυτά που αφορούν τη Σούδα και τη νότια πλευρά και θα πω τι εννοώ. Καταθέτω το έγγραφο αυτό για τα Πρακτικά.</seg>
                    <seg xml:id="ParlaMint-GR_2021-01-27-S1-commons.seg598">Στη Σούδα προβλέπεται μια πολύ σημαντική αναβάθμιση του ναυστάθμου. Πιστεύω ότι όποιος βλέπει τα πράγματα με ματιά εθνική και πατριωτική τη χαιρετίζει, γιατί αναβαθμίζει την αμυντική ικανότητα της πατρίδας μας. Πρέπει, όμως, και ο τόπος που φιλοξενεί τις υποδομές αυτές τις αμυντικές να έχει και κάποια ανταπόδοση για την επιβάρυνσή του. Πρέπει, λοιπόν, να προχωρήσει και η αναβάθμιση του λιμένος της Σούδας, της εμπορικής πλευράς, με βάση τη μελέτη Ρογκάν, που ήδη υπάρχει.</seg>
                    <seg xml:id="ParlaMint-GR_2021-01-27-S1-commons.seg599">Αντίστοιχα, για την πλευρά του νότου, οι καινούργιες γεωστρατηγικές προκλήσεις επιβάλλουν ενίσχυση των υποδομών μας και στον νότο. Οι ροές της λαθρομετανάστευσης έρχονται πλέον και από τον Νότο και μπορεί αυτό να το δούμε να αυξάνεται στο μέλλον και λόγω της αύξησης πληθυσμού της Αφρικής, αλλά και γιατί οι δουλέμποροι από την Τουρκία επιλέγουν άλλους δρόμους.</seg>
                    <seg xml:id="ParlaMint-GR_2021-01-27-S1-commons.seg600">Αυτό επιβάλλει την ανάπτυξη του λιμανιού των Σφακίων, όχι μόνο επειδή είναι απαραίτητο για την τοπική χρήση, για τον τουρισμό - είναι το τρίτο λιμάνι της Κρήτης - , αλλά και γιατί πρέπει να μπορεί σε μια ώρα ανάγκης να εξυπηρετήσει και αυτή την ανάγκη. Τώρα που ετοιμαζόμαστε να επεκταθούν τα χωρικά ύδατα προς Νότον και η έκταση είναι μεγαλύτερη που θα περιφρουρεί το Λιμενικό, πρέπει να μπορεί να έχει μια σωστή βάση εκεί όπου θα αποτελέσει, όπως είπα και πριν, και παράγοντα ανάπτυξης του τόπου της νότιας πλευράς της Κρήτης.</seg>
                    <seg xml:id="ParlaMint-GR_2021-01-27-S1-commons.seg601">Αντίστοιχα, το λιμάνι της Κισσάμου, στο Καστέλι, επιτρέπει τη σύνδεση με τη δυτική Ελλάδα και αυτό πρέπει να ενταχθεί οπωσδήποτε στην εθνική στρατηγική.</seg>
                    <seg xml:id="ParlaMint-GR_2021-01-27-S1-commons.seg602">Έρχομαι τώρα σε ένα άρθρο για το οποίο θα σας επαινέσω προσωπικά, το άρθρο 31, που αφορά το Λιμενικό Σώμα και τη δυνατότητα του Υπουργείου να ενισχύει τους λιμενικούς, τους λιμενοφύλακες, οι οποίοι βρίσκονται διωκόμενοι στα δικαστήρια για την εκτέλεση των καθηκόντων τους. Εννοώ την ενίσχυσή τους, βέβαια, οικονομικά και με άλλον τρόπο, εφόσον εννοείται έχουν λειτουργήσει στο πλαίσιο των κανονισμών και των διαταγών τους. Είναι κάτι πολύ σημαντικό.</seg>
                    <seg xml:id="ParlaMint-GR_2021-01-27-S1-commons.seg603">Θα χρειαστώ ένα λεπτό ακόμα, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg604">Το Λιμενικό Σώμα κατάφερε φέτος να μειώσει τη ροή της παράνομης εισόδου στη χώρα από τα ανατολικά μας σύνορα κατά 85%! Πρόκειται για έναν άθλο πραγματικά, για τον οποίο πρέπει να συγχαρούμε και το Λιμενικό Σώμα, πρώτα απ' όλα, τους άνδρες και τις γυναίκες του Λιμενικού Σώματος, αλλά και τον Υπουργό και την πολιτική ηγεσία του Υπουργείου.</seg>
                    <seg xml:id="ParlaMint-GR_2021-01-27-S1-commons.seg605">Καθ' ον χρόνο οι λιμενοφύλακές μας επιτελούν αυτό το ηρωικό έργο, έχουν να αντιμετωπίσουν κι άλλα προβλήματα, όχι μόνο το κύμα της λαθρομετανάστευσης. Έχουν να αντιμετωπίσουν έναν στρατό από μη κυβερνητικές οργανώσεις, έχουν να αντιμετωπίσουν πολιτικές δυνάμεις στην Ελλάδα και στην Ευρώπη, δυστυχώς, έχουν να αντιμετωπίσουν ένα κατεστημένο στην Ευρώπη, το οποίο υποστηρίζει την πολιτική των ανοιχτών συνόρων με διάφορους τρόπους και το οποίο κατασυκοφαντεί το Λιμενικό Σώμα και την πατρίδα μας, ισχυριζόμενο πολύ συχνά ότι εμείς παραβιάζουμε τη διεθνή νομοθεσία, ότι εμείς ακολουθούμε μια απάνθρωπη πολιτική κ.λπ.. Όταν, λοιπόν, οι λιμενοφύλακές μας βρίσκονται διωκόμενοι και στα δικαστήρια πολλές φορές επειδή εκτελούν διαταγές, επειδή υπερασπίζονται τα σύνορα της πατρίδας μας, τότε η πολιτεία είναι υποχρεωμένη να τους στηρίξει με κάθε τρόπο.</seg>
                    <seg xml:id="ParlaMint-GR_2021-01-27-S1-commons.seg606">Συγχαρητήρια, λοιπόν, γι' αυτό το άρθρο. Το επισημαίνω ιδιαίτερα και πιστεύω ότι είναι ένα από αυτά που δείχνουν ότι η Ελλάδα είναι αποφασισμένη τα σύνορά της να τα υπερασπίζεται.</seg>
                    <seg xml:id="ParlaMint-GR_2021-01-27-S1-commons.seg607">Σας ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u74" ana="#chair" who="#ΒΙΤΣΑΣ_ΑΘΑΝΑΣΙΟΥ_ΔΗΜΗΤΡΙΟΣ">
                    <seg xml:id="ParlaMint-GR_2021-01-27-S1-commons.seg608">Τον λόγο έχει ο κ. Μουλκιώτης από το Κίνημα Αλλαγής και ακολουθεί ο κ. Φόρτωμας από τη Νέα Δημοκρατία.</seg>
                </u>
                <u xml:id="ParlaMint-GR_2021-01-27-S1-commons.u75" ana="#regular" who="#ΜΟΥΛΚΙΩΤΗΣ_ΒΑΣΙΛΕΙΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-27-S1-commons.seg609">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg610">Κυρίες και κύριοι συνάδελφοι, αν κάτι διακρίνει αυτή την Κυβέρνηση, είναι το άγχος της να αποδείξει με κάθε τρόπο ότι επιτελεί μεταρρυθμιστικό έργο.</seg>
                    <seg xml:id="ParlaMint-GR_2021-01-27-S1-commons.seg611">Με το σημερινό νομοσχέδιο η Κυβέρνηση υπόσχεται μία ολοκληρωμένη θαλάσσια πολιτική στον νησιωτικό χώρο, ενώ στην πραγματικότητα αποτελεί άλλη μία νομοθετική πρωτοβουλία που χαρακτηρίζεται από αποσπασματικά μέτρα, χωρίς αναπτυξιακή πνοή.</seg>
                    <seg xml:id="ParlaMint-GR_2021-01-27-S1-commons.seg612">Τόσο οι ευκαιρίες όσο και οι προκλήσεις που αντιμετωπίζουν οι νησιωτικές περιοχές έχουν να κάνουν με τις ιδιαιτερότητές τους. Τα νησιά αντιμετωπίζουν σοβαρότατες δυσκολίες στις μεταφορές και στις τιμές των καυσίμων, που οξύνθηκαν εξαιτίας της οικονομικής κρίσης, αλλά και λόγω πανδημίας. Ωστόσο, τα μέτρα της Κυβέρνησης για τα νησιά δεν απορρέουν από έναν ολοκληρωμένο σχεδιασμό ούτε βασίζονται σε μία ολοκληρωμένη εκτίμηση της κατάστασης των νησιωτικών περιοχών. Και αυτό γιατί απουσιάζει παντελώς κάθε έννοια νησιωτικότητας. Δεν δίνονται, επί της ουσίας, λύσεις στα χρόνια προβλήματα που αντιμετωπίζουν τα νησιά, παρ' ότι τα προβλήματα έχουν πολλαπλασιαστεί από τη χρηματοπιστωτική κρίση των τελευταίων ετών σε συνδυασμό και με την πανδημία.</seg>
                    <seg xml:id="ParlaMint-GR_2021-01-27-S1-commons.seg613">Η καλύτερη απόδειξη είναι η έλλειψη ενός ολοκληρωμένου προγράμματος για το μεταφορικό ισοδύναμο.</seg>
                    <seg xml:id="ParlaMint-GR_2021-01-27-S1-commons.seg614">Επιπλέον, τα μέτρα που υιοθετεί με το άρθρο 16 για τους ναυτικούς εργαζόμενους είναι καθυστερημένα και όλως αποσπασματικά.</seg>
                    <seg xml:id="ParlaMint-GR_2021-01-27-S1-commons.seg615">Οι τροπολογίες, δε, που έφερε την τελευταία στιγμή για την Ρυθμιστική Αρχή Λιμένων και τις κυρώσεις λόγω παραβίασης των διατάξεων περί ορίων του χρόνου εργασίας και ανάπαυσης των ναυτικών είναι πραγματικά κόλαφος.</seg>
                    <seg xml:id="ParlaMint-GR_2021-01-27-S1-commons.seg616">Με αυτές τις αλλαγές που εισηγείται η Κυβέρνηση καταργεί τις κανονιστικές, ελεγκτικές, ρυθμιστικές και εποπτικές αρμοδιότητες της αρχής επί των συμβάσεων παραχώρησης.</seg>
                    <seg xml:id="ParlaMint-GR_2021-01-27-S1-commons.seg617">Ως προς την καταστρατήγηση των παραπάνω αρμοδιοτήτων αναφέρω χαρακτηριστικά τα εξής: Με την αποστέρηση της αρχής των αρμοδιοτήτων από την εποπτεία των συμβάσεων παραχώρησης, επέρχεται ουσιώδης μεταβολή των συμβάσεων παραχώρησης. Εισέρχεται η άτακτη απορρύθμιση του πλαισίου κανόνων εποπτείας, η οποία σωρηδόν ασκείται από το Υπουργείο Ναυτιλίας, ήτοι η εποπτεία από τρίτο θα ασκείται πλέον απευθείας από το αντισυμβαλλόμενο μέρος. Απόλυτη ταύτιση επόπτη και αντισυμβαλλόμενου. Για παράδειγμα, η επιβολή ποινικών ρητρών για παράβαση της σύμβασης παραχώρησης απευθείας από το αντισυμβαλλόμενο μέρος του Υπουργείου Ναυτιλίας ακυρώνεται σε οποιονδήποτε χρόνο από οποιοδήποτε δικαστήριο - διαιτητικό ή άλλο - της χώρας. Αποτελεί προφανή παράβαση της αρχής της αμεροληψίας και σύγκρουση καθηκόντων. Πλήττεται πλήρως η αξιόπιστη δέσμευση του ελληνικού δημοσίου, που ανέλαβε υποχρεώσεις με τις ανωτέρω συμβάσεις.</seg>
                    <seg xml:id="ParlaMint-GR_2021-01-27-S1-commons.seg618">Η κατάργηση του μηχανισμού ασκήσεως περί συμβατικών δικαιωμάτων αποστερεί το ελληνικό δημόσιο από ένα βασικό εργαλείο άσκησης πραγματικής και αμερόληπτης εποπτείας για τη συμμόρφωση των παραχωρησιούχων στις υποχρεώσεις τους.</seg>
                    <seg xml:id="ParlaMint-GR_2021-01-27-S1-commons.seg619">Ειδικά η κατάργηση του άρθρου 113Α του ν.4389/2016 συνιστά ευθεία παραβίαση του ευρωπαϊκού κανονισμού 352/2017, διότι καταργείται όλο το υφιστάμενο σύστημα κυρώσεων, χωρίς να εισάγεται νέο.</seg>
                    <seg xml:id="ParlaMint-GR_2021-01-27-S1-commons.seg620">Καταργείται και η σημασία της επιβολής προστίμου, που είναι η αποτροπή των υποκειμένων στην τήρηση του κανονισμού φορέων από την αποστολή στην αρχή, κατόπιν ερωτήματός της, ανακριβών, ψευδών ή ελλιπών στοιχείων. Με τα απαράδεκτα χαμηλά πρόστιμα παραβιάζεται η αρχή της αναλογικότητας. Έτσι, ανοίγει η κερκόπορτα για την πλημμελή, σε βάθος χρόνου, παρακολούθηση της εφαρμογής των υποχρεώσεων των παραχωρησιούχων από τις συμβάσεις παραχώρησης.</seg>
                    <seg xml:id="ParlaMint-GR_2021-01-27-S1-commons.seg621">Εν τέλει, η Κυβέρνηση αποψιλώνει μια ανεξάρτητη αρχή, προκειμένου να αναπτύξει το πελατειακό κράτος και την αδιαφάνεια. Και το κάνει και αυτή τη φορά όπως το κάνει εδώ και μήνες, με τις απευθείας αναθέσεις, με τις κατά παρέκκλιση διαδικασίες, με τον περιορισμό της διαφάνειας.</seg>
                    <seg xml:id="ParlaMint-GR_2021-01-27-S1-commons.seg622">Επίσης, κυρίες και κύριοι συνάδελφοι, η Κυβέρνηση εδώ και μήνες εργαλειοποιεί την πανδημία, με σκοπό την ελαστικοποίηση των εργασιακών σχέσεων αλλά και την εξυπηρέτηση συγκεκριμένων συμφερόντων.</seg>
                    <seg xml:id="ParlaMint-GR_2021-01-27-S1-commons.seg623">Ο επανακαθορισμός του τρόπου υπολογισμού και του ανώτατου ορίου προστίμου, που επιβάλλεται από τα αρμόδια όργανα του Λιμενικού Σώματος - Ελληνικής Ακτοφυλακής σε βάρος των προσώπων - πλοιοκτήτη, διαχειριστή, ναυλωτή, εφοπλιστή κ.λπ. - σε περίπτωση παράβασης των διατάξεων νομοθεσίας περί ορίων του χρόνου εργασίας και ανάπαυσης ναυτικών, αποτελεί τρανή απόδειξη καταστρατήγησης βασικών εργασιακών δικαιωμάτων, ενώ η υπερεργασία συνεπάγεται κινδύνους, τόσο για την υγεία και την ασφάλεια των εργαζομένων όσο και για την ασφάλεια του πλου, αφού η παράβαση των ορίων εργασίας και η έλλειψη της κατά νόμο και κατά την ανθρώπινη φύση ανάπαυσης σημαίνει σωματική, πνευματική και ψυχολογική επιβάρυνση.</seg>
                    <seg xml:id="ParlaMint-GR_2021-01-27-S1-commons.seg624">Τι κάνει η Κυβέρνηση; Ενώ μέχρι τώρα σε περίπτωση υπερεργασίας και παραβίασης του ορίου εργασίας και των ορίων ανάπαυσης των εργαζομένων - εφόσον, βεβαίως, υπάρχει κάποιος έλεγχος - επιβαλλόταν πρόστιμο 300 έως 500 ευρώ ανά εργαζόμενο ναυτικό, τώρα, κυρίες και κύριοι συνάδελφοι, το πρόστιμο γίνεται 1.000 ευρώ την ημέρα - ακούσατε, 1.000 ευρώ την ημέρα! - , την ώρα που η υπερεργασία - εντός εισαγωγικών - «τιμωρείται» ανά άτομο σε όλες τις υπόλοιπες επιχειρήσεις κατά το ισχύον θεσμικό πλαίσιο των εργασιακών σχέσεων.</seg>
                    <seg xml:id="ParlaMint-GR_2021-01-27-S1-commons.seg625">Πρακτικά θα το πω: Αν υπάρχει παράβαση των ορίων εργασίας κάποια μέρα του θέρους, για παράδειγμα, που τα πλοία πηγαινοέρχονται στο Αιγαίο, και σε ένα πλοίο είναι δέκα εργαζόμενοι, ενώ με το προηγούμενο καθεστώς το πρόστιμο θα ήταν 5.000 ευρώ, με το νέο καθεστώς είναι μόνο 1.000 ευρώ. Αν αυτό, τώρα, δεν συνιστά εξυπηρέτηση συγκεκριμένων συμφερόντων, πείτε μας, αλήθεια, τι είναι. Τι άλλο μπορεί να σημαίνει αυτή η κίνηση της Κυβέρνησης, για την οποία η επιβολή κυρώσεων ανά εργαζόμενο δεν πρέπει να εφαρμόζεται σύμφωνα με την εργατική νομοθεσία και τους άλλους εργαζόμενους; Και γιατί συμβαίνει αυτό; Διότι, όπως η ίδια η Κυβέρνηση ομολογεί στην αιτιολογική έκθεση, αυτό συνιστά υπερβολική και δυσανάλογη κύρωση, δεδομένων των πραγματικών συνθηκών δραστηριοποίησης των πλοίων.</seg>
                    <seg xml:id="ParlaMint-GR_2021-01-27-S1-commons.seg626">Και αυτά τα λέμε με μια γλώσσα, η οποία δεν είναι κατ' ευφημισμό, όπως αναφέρουν, αλλά αποτελεί παραποίηση και διαστρέβλωση του νοήματος των λέξεων, προκειμένου να εξυπηρετηθούν τα πολιτικά συμφέροντα, αλλά και τα οικονομικά συμφέροντα αυτών που στήριξαν την Κυβέρνηση.</seg>
                    <seg xml:id="ParlaMint-GR_2021-01-27-S1-commons.seg627">Θα αναφερθώ, κύριε Πρόεδρε, στην εστίαση, η οποία πλήττεται πολλαπλώς. Και η επιστρεπτέα προκαταβολή μόνο ως ενίσχυση δεν μπορεί να εκληφθεί. Με δελτίο Τύπου καταγγέλλει όλες τις διαδικασίες - θα καταθέσω και το σχετικό έγγραφο για τα Πρακτικά - οι οποίες μέχρι τώρα έχουν γίνει, ενώ έχει βάλει πλάτη. Είναι, όμως, άλλο «βάζω πλάτη» και άλλο ο αφανισμός και η εξόντωση, όπου με μαθηματική ακρίβεια οδηγείται. Η εστίαση παραμένει αόρατη για την Κυβέρνηση. Όμως, με τις προηγούμενες ρυθμίσεις που σας ανέφερα και την επιβολή προστίμων για την υπερεργασία κατά ημέρα, αντιλαμβάνεστε ποιοι είναι οι αρεστοί αυτής της Κυβέρνησης.</seg>
                    <seg xml:id="ParlaMint-GR_2021-01-27-S1-commons.seg628">Και καταλήγω, κύριε Πρόεδρε, λέγοντας ότι η πολιτική της Κυβέρνησης είναι πολιτική άλωσης του κράτους και εξυπηρέτησης των πολιτικών φίλων τους, μία πολιτική που εμάς σαν Κίνημα Αλλαγής μάς βρίσκει αντίθετους, γιατί δεν έχει καμμία σχέση με το αναγκαίο προοδευτικό, παραγωγικό, αναπτυξιακό, κοινωνικό σχέδιο για την προστασία όλων των πολιτών της χώρας.</seg>
                    <seg xml:id="ParlaMint-GR_2021-01-27-S1-commons.seg629">Σας ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u76" ana="#chair" who="#ΒΙΤΣΑΣ_ΑΘΑΝΑΣΙΟΥ_ΔΗΜΗΤΡΙΟΣ">
                    <seg xml:id="ParlaMint-GR_2021-01-27-S1-commons.seg630">Κι εγώ σας ευχαριστώ, κύριε Μουλκιώτη.</seg>
                    <seg xml:id="ParlaMint-GR_2021-01-27-S1-commons.seg631">Τον λόγο θα λάβει τώρα ο κ. Φόρτωμας από τη Νέα Δημοκρατία και θα ακολουθήσει ο Κοινοβουλευτικός Εκπρόσωπος του Κινήματος Αλλαγής, ο κ. Σκανδαλίδης.</seg>
                    <seg xml:id="ParlaMint-GR_2021-01-27-S1-commons.seg632">Ορίστε, κύριε Φόρτωμα, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u77" ana="#regular" who="#ΦΟΡΤΩΜΑΣ_ΑΡΙΣΤΟΤΕΛΗ_ΦΙΛΙΠΠΟΣ">
                    <seg xml:id="ParlaMint-GR_2021-01-27-S1-commons.seg633">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg634">Κύριε Υπουργέ, κυρίες και κύριοι συνάδελφοι, εν μέσω πανδημίας και μιας και μιλάμε και για θέματα ναυτιλίας, η πολιτεία οφείλει να αναγνωρίσει τους δικούς μας ναυτικούς ως κατηγορία πρώτης προτεραιότητας στην εθνική μας πολιτική για τον εμβολιασμό. Φυσικά, σε αυτό το σημείο να τονίσουμε και τις πολύ σημαντικές κινήσεις και ενέργειες που έχει κάνει και το Υπουργείο προς την κατεύθυνση αυτή.</seg>
                    <seg xml:id="ParlaMint-GR_2021-01-27-S1-commons.seg635">Τώρα, για το παρόν νομοσχέδιο, θέλω να πω τα εξής:</seg>
                    <seg xml:id="ParlaMint-GR_2021-01-27-S1-commons.seg636">Η Ελλάδα έχει ανάγκη από μία επίσημη αλλά και καλά σχεδιασμένη δημόσια νησιωτική πολιτική, με σαφείς στρατηγικούς στόχους, με διακριτό σχέδιο δράσης, αλλά και με συγκεκριμένα μέσα υλοποίησης. Για πρώτη φορά, με το παρόν νομοσχέδιο αποφεύγουμε τις αποσπασματικές παρεμβάσεις και δίνουμε τη θέση τους σε μία ολιστική στρατηγική νησιωτικής πολιτικής αλλά και «θαλάσσιας οικονομίας».</seg>
                    <seg xml:id="ParlaMint-GR_2021-01-27-S1-commons.seg637">Με το παρόν νομοσχέδιο, λοιπόν, για πρώτη φορά καθορίζεται, σε εθνικό επίπεδο, μία κεντρική στρατηγική για την ολοκληρωμένη θαλάσσια πολιτική και στον νησιωτικό χώρο. Το τρίπτυχο «νησιωτικότητα, θαλάσσια οικονομία και γαλάζια ανάπτυξη» συνιστά δομικό στοιχείο της όλης στρατηγικής για τα νησιά, μία στρατηγική η οποία αναγνωρίζει τις εγγενείς χωρικές αλλά και περιβαλλοντικές ιδιαιτερότητες και, επιπλέον, έχει πολλά πλεονεκτήματα για τη μοναδικότητα μιας πολυνησιακής ανάπτυξης αλλά και της διακριτής ταυτότητας των δικών μας νησιών.</seg>
                    <seg xml:id="ParlaMint-GR_2021-01-27-S1-commons.seg638">Εισάγεται για πρώτη φορά στην εθνική έννομη τάξη ο όρος «γαλάζια ανάπτυξη» και επιτυγχάνεται, με καινοτόμες δράσεις, η ευημερία αλλά και η οικονομική ανάπτυξη των δικών μας νησιών, των νησιών της χώρας.</seg>
                    <seg xml:id="ParlaMint-GR_2021-01-27-S1-commons.seg639">Με το παρόν νομοσχέδιο, κυρίες και κύριοι συνάδελφοι, πετυχαίνουμε τρία πράγματα: στηρίζουμε την επιχειρηματικότητα, εισάγουμε τον όρο «γαλάζια ανάπτυξη», αλλά και «θαλάσσια οικονομία» και, φυσικά, τονίζουμε την ανάπτυξη των υποδομών των δικών μας νησιωτικών περιοχών.</seg>
                    <seg xml:id="ParlaMint-GR_2021-01-27-S1-commons.seg640">Οι μόνιμοι κάτοικοι των νησιών αντιμετωπίζουν σημαντικά προβλήματα, ακόμα και στην καθημερινότητά τους.</seg>
                    <seg xml:id="ParlaMint-GR_2021-01-27-S1-commons.seg641">Απαραίτητη, λοιπόν, είναι η μέριμνα αλλά και η δημιουργία σύγχρονων και κατάλληλων υποδομών σε κάθε επίπεδο. Οι δε κατάλληλες υποδομές δημιουργούν και αίσθημα ασφάλειας για τους μόνιμους κατοίκους. Επιπλέον, φυσικά, δίνουν το στίγμα της πολιτείας, ότι βρίσκεται παρούσα στο πλευρό τους και λαμβάνει όλα εκείνα τα απαραίτητα μέτρα, ώστε να υπάρχει ίση μέριμνα αλλά και φροντίδα για τους κατοίκους των νησιωτικών περιοχών, όπως συμβαίνει και με τους κατοίκους της ηπειρωτικής Ελλάδας.</seg>
                    <seg xml:id="ParlaMint-GR_2021-01-27-S1-commons.seg642">Όμως, το πιο σημαντικό είναι ότι δίνονται κίνητρα.</seg>
                    <seg xml:id="ParlaMint-GR_2021-01-27-S1-commons.seg643">Έτσι, λοιπόν, με το παρόν νομοσχέδιο τι πετυχαίνουμε; Πρώτον, αντιμετωπίζουμε τη νησιωτικότητα με ένα συνεκτικό αλλά και συγκεκριμένο πρόγραμμα, εναρμονισμένο με τα ευρωπαϊκά πρότυπα, με σαφή χρονοδιαγράμματα για την υλοποίησή του.</seg>
                    <seg xml:id="ParlaMint-GR_2021-01-27-S1-commons.seg644">Επιπλέον, θεσμοθετούνται τρία προγράμματα, το πρόγραμμα «ΝΕΑΡΧΟΣ», το Πρόγραμμα Χρηματοδότησης Επιχειρηματικότητας, αλλά και το Ταμείο Θαλάσσιας και Γαλάζιας Οικονομίας.</seg>
                    <seg xml:id="ParlaMint-GR_2021-01-27-S1-commons.seg645">Ταυτόχρονα, χρηματοδοτούνται λιμενικές υποδομές, κάτι το οποίο είναι πολύ σημαντικό. Είναι η πρώτη πύλη εισόδου για τα νησιά.</seg>
                    <seg xml:id="ParlaMint-GR_2021-01-27-S1-commons.seg646">Επιπλέον, ενισχύονται θαλάσσιες ενδομεταφορές, τα έργα υποδομών και δικτύων διαχείρισης και τα έργα διαχείρισης ενέργειας.</seg>
                    <seg xml:id="ParlaMint-GR_2021-01-27-S1-commons.seg647">Ενισχύεται, τέλος, και η επιχειρηματικότητα στα δικά μας νησιά. Η νέα γενιά επιχειρηματιών δημιουργεί μια βιώσιμη οικονομική, κοινωνική, αλλά και περιβαλλοντική ανάπτυξη στον χώρο της θαλάσσιας οικονομίας.</seg>
                    <seg xml:id="ParlaMint-GR_2021-01-27-S1-commons.seg648">Η δε ανάγκη στήριξης των νησιών είναι πιο επιτακτική παρά ποτέ. Τα δικά μας νησιά δεν είναι μόνο ήλιος και θάλασσα, τα οποία συνθέτουν μια ειδυλλιακή εικόνα ενός προορισμού θερινού τουρισμού. Η ζωή και στα νησιά είναι κάτι τελείως διαφορετικό, ιδίως τους χειμερινούς μήνες, και πολύ περισσότερο σε αυτά τα οποία είναι ακριτικά.</seg>
                    <seg xml:id="ParlaMint-GR_2021-01-27-S1-commons.seg649">Και μιας και εσείς στη μείζονα Αξιωματική Αντιπολίτευση κόπτεσθε για τον όρο «νησιωτικότητα» αλλά και για τους νησιώτες, θα σας θυμίσουμε ότι ήσασταν εσείς οι οποίοι απεμπολήσατε τους μειωμένους συντελεστές ΦΠΑ και ήσασταν εσείς πριν από λίγο καιρό οι οποίοι δεν ψηφίσατε καν την απαλλαγή του ΕΝΦΙΑ και για τα ακριτικά νησιά.</seg>
                    <seg xml:id="ParlaMint-GR_2021-01-27-S1-commons.seg650">Πρέπει, λοιπόν, να γίνουν συνδυαστικές ενέργειες από πολλούς εμπλεκόμενους φορείς, ώστε να επιτευχθεί μία βιώσιμη αλλά και ρεαλιστική λύση για τα νησιά, με τη στήριξη των κατοίκων αλλά και με την παροχή κινήτρων.</seg>
                    <seg xml:id="ParlaMint-GR_2021-01-27-S1-commons.seg651">Έτσι, λοιπόν, με το παρόν νομοσχέδιο δίνονται λύσεις. Απαιτείται η πολιτική βούληση, υπάρχει σχεδιασμός και εφαρμογή και με το παρόν νομοσχέδιο.</seg>
                    <seg xml:id="ParlaMint-GR_2021-01-27-S1-commons.seg652">Όσον αφορά τώρα επιμέρους άρθρα του παρόντος νομοσχεδίου, με μεγάλη ικανοποίηση είδα ότι εισάγονται ρυθμίσεις για την εύρυθμη λειτουργία των Ανώτατων Εμπορικών Σχολών και της ΑΕΝ Σύρου.</seg>
                    <seg xml:id="ParlaMint-GR_2021-01-27-S1-commons.seg653">Επικροτώ, επίσης, την εισαγωγή ρυθμίσεων που αφορούν τις επιχειρήσεις δραστηριοποίησης κυρίως στα ξύλινα σκάφη, δηλαδή καρνάγια και ταρσανάδες. Είναι μία διάταξη η οποία διατηρεί μία από τις πιο σημαντικές ιστορικές παραδόσεις των νησιών, που βρίσκουμε κυρίως στη Σύρο, στην Πάρο, στη Φολέγανδρο και στις Μικρές Κυκλάδες.</seg>
                    <seg xml:id="ParlaMint-GR_2021-01-27-S1-commons.seg654">Κυρίες και κύριοι συνάδελφοι, ως νησιώτης Βουλευτής που εκπροσωπώ και τον Νομό Κυκλάδων - μία από τις πολυδιάστατες και ιδιαίτερες νησιωτικές περιφέρειες της χώρας μας - θα ήθελα από το Βήμα αυτό να συγχαρώ την ηγεσία του Υπουργείου και τον Υπουργό, αλλά και τη Γενική Γραμματέα, για αυτή τη σημαντική νομοθετική πρωτοβουλία.</seg>
                    <seg xml:id="ParlaMint-GR_2021-01-27-S1-commons.seg655">Η Κυβέρνηση της Νέας Δημοκρατίας παρουσιάζει μία ολοκληρωμένη νησιωτική πολιτική, η οποία αναγνωρίζει έμπρακτα τη σημασία του χώρου και των νησιών μας. Αυτή η πολιτική θεωρώ πως τόσα χρόνια αντιμετωπιζόταν αποκλειστικά ως μία γεωγραφική έννοια.</seg>
                    <seg xml:id="ParlaMint-GR_2021-01-27-S1-commons.seg656">Σήμερα, λοιπόν, αναδεικνύεται για πρώτη φορά η πραγματική της διάσταση, η οποία θα έπρεπε να είναι δεδομένο και όχι ζητούμενο: Τα νησιά στηρίζουν την εθνική μας οικονομία, τα νησιά ορίζουν και τα σύνορά μας. Σε αυτά τα νησιά και σε αυτούς τους νησιώτες η πολιτεία σήμερα δίνει αυτό που τους αξίζει.</seg>
                    <seg xml:id="ParlaMint-GR_2021-01-27-S1-commons.seg657">Ευχαριστώ πολύ, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u78" ana="#chair" who="#ΒΙΤΣΑΣ_ΑΘΑΝΑΣΙΟΥ_ΔΗΜΗΤΡΙΟΣ">
                    <seg xml:id="ParlaMint-GR_2021-01-27-S1-commons.seg658">Ευχαριστώ και εγώ, κύριε Φόρτωμα.</seg>
                    <seg xml:id="ParlaMint-GR_2021-01-27-S1-commons.seg659">Ο Κοινοβουλευτικός Εκπρόσωπος του Κινήματος Αλλαγής κ. Σκανδαλίδης έχει τον λόγο για δώδεκα λεπτά και ακολουθεί ο κ. Αποστόλου από τον ΣΥΡΙΖΑ.</seg>
                    <seg xml:id="ParlaMint-GR_2021-01-27-S1-commons.seg660">Ορίστε, κύριε Σκανδαλίδη, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u79" ana="#regular" who="#ΣΚΑΝΔΑΛΙΔΗΣ_ΓΕΩΡΓΙΟΥ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg661">Κυρίες και κύριοι συνάδελφοι, πριν μπω στο θέμα μας, μια αναφορά από προσωπική ανάγκη και μια επετειακή παρατήρηση: Έφυγε ο Σήφης Βαλυράκης από κοντά μας, ένας αδάμαστος αντιστασιακός, ένας φλογερός πατριώτης, ένας ασίγαστος δημοκράτης, ένας - θα τον έλεγα εγώ - αυθεντικός «πασόκος», μια ιδιότητα που τίμησε όσο λίγοι σε όλη τη διάρκεια της ζωής του.</seg>
                    <seg xml:id="ParlaMint-GR_2021-01-27-S1-commons.seg662">Σε μια εποχή που η πανδημία αλλάζει με τρόπο τραυματικό τη ζωή μας και τη ζωή του πλανήτη, η μνήμη του Ολοκαυτώματος είναι σημαδιακή. Θα μου πείτε, τι σχέση έχει; Απλά σηματοδοτεί ένα οικουμενικό αίτημα, ότι, αν θέλει να επιβιώσει αυτός ο κόσμος, πρέπει με κάθε τρόπο και μέσο να βάλει ως απόλυτη αυταξία την προστασία της ζωής στον πλανήτη, μακριά από τον πόλεμο αλλά μακριά και από τον τεχνητό θάνατο. Νομίζω ότι είναι πάρα πολύ σημαντικό η μνήμη μας να τρέχει στα εκατομμύρια νεκρούς και είναι πολύ σημαντική μία προσπάθεια που γίνεται σε όλο τον κόσμο αυτή η μνήμη να αποτελέσει ένα ξύπνημα για το μέλλον.</seg>
                    <seg xml:id="ParlaMint-GR_2021-01-27-S1-commons.seg663">Κυρίες και κύριοι συνάδελφοι, κάθε νόμος εξ ορισμού είναι κείμενο εφαρμοσμένης πολιτικής.</seg>
                    <seg xml:id="ParlaMint-GR_2021-01-27-S1-commons.seg664">Αυτό το νομοσχέδιο, κύριε Υπουργέ, είναι μια διακήρυξη ιδεών και στόχων για τη θαλάσσια οικονομία. Η απόσταση ανάμεσα στον τίτλο - και στους επιμέρους τίτλους - και στο περιεχόμενο είναι χαώδης. Δεν θα κουραστώ να επαναλαμβάνω ότι είστε μια Κυβέρνηση που συνεχώς διεκδικείτε για τον εαυτό σας τον τίτλο του σύγχρονου, του ορθολογικού, του μοντέρνου και όμως κάθε νόμος που φέρνετε είναι μνημείο κακής νομοθέτησης.</seg>
                    <seg xml:id="ParlaMint-GR_2021-01-27-S1-commons.seg665">Αυτό δε το νομοσχέδιο ξεπερνά τον εαυτό σας. Όλα τα εφαρμοστέα όχι μόνο μέτρα, αλλά και οι πολιτικές μετατίθενται και ανατίθενται στον Υπουργό και στην Κυβέρνηση. Ό,τι μέχρι τώρα μεσολαβεί - υποτυπωδώς έστω - ανάμεσα στις αποφάσεις της εκτελεστικής εξουσίας, για να διασφαλίσει τη διαφάνεια και τον έλεγχο, αποδομείται απροκάλυπτα. Χαρακτηριστικό παράδειγμα το άρθρο 25.</seg>
                    <seg xml:id="ParlaMint-GR_2021-01-27-S1-commons.seg666">Όσο για τους τοπικούς αναπτυξιακούς φορείς, για αυτοδιοικητικούς θεσμούς, για συμμετοχικές διαδικασίες στον προγραμματισμό της ανάπτυξης ούτε λόγος δεν γίνεται, βρίσκονται κυριολεκτικά έξω από τη λογική σας.</seg>
                    <seg xml:id="ParlaMint-GR_2021-01-27-S1-commons.seg667">Εγώ δεν έχω καμμία αμφιβολία ότι το συγκεντρωτικό μοντέλο διακυβέρνησης είναι οργανικά συνυφασμένο με τις συντηρητικές δεξιές πολιτικές στη χώρα μας. Είναι ένα μοντέλο που αδυνατεί να ανταποκριθεί στις ανάγκες που υπαγορεύει η νησιωτικότητα.</seg>
                    <seg xml:id="ParlaMint-GR_2021-01-27-S1-commons.seg668">Αυτές τις μέρες συζητάμε διαρκώς για την αναπτυξιακή στρατηγική. Ακόμα και σε αυτό το νομοσχέδιο ο βαρύγδουπος τίτλος είναι: «Εθνική Στρατηγική». Αυτό υποδηλοί.</seg>
                    <seg xml:id="ParlaMint-GR_2021-01-27-S1-commons.seg669">Όμως, στα σχέδια της Κυβέρνησης δεν υπάρχει ίχνος περιφερειακού σχεδιασμού. Εάν εγκύψετε σε όλες τις προτάσεις που έχετε κάνει μέχρι τώρα, είτε αφορά την έκθεση Πισσαρίδη είτε αφορά το πιο πρακτικό, τον κρατικό προϋπολογισμό, είτε αφορά την πρόταση για το Σχέδιο Ανάκαμψης και Ανθεκτικότητας, καμμία περιφερειακή διάσταση δεν υπάρχει σε αυτές τις προτάσεις στην κατανομή στόχων, πόρων και μηχανισμών υλοποίησης. Με τους θεσμούς στο περιθώριο των εξελίξεων, σε ό,τι αφορά τις αποφάσεις για τις αναπτυξιακές επιλογές, δεν μπορεί να υπάρξει ουσιαστική ανάπτυξη στη χώρα.</seg>
                    <seg xml:id="ParlaMint-GR_2021-01-27-S1-commons.seg670">Αν για την περιφέρεια της χώρας - για κάθε περιφέρεια της χώρας - η αναπτυξιακή της ταυτότητα και η προβολή της στο σχέδιο επανεκκίνησης και ανάπτυξης είναι μια αδήριτη αναγκαιότητα, στη νησιωτική Ελλάδα έχει τον χαρακτήρα της επιβίωσης, της άμυνας και της ανάπτυξης με την πιο ολοκληρωμένη σημασία του όρου.</seg>
                    <seg xml:id="ParlaMint-GR_2021-01-27-S1-commons.seg671">Θέλετε την κλειστή κοινότητα; Θέλετε το δημογραφικό πρόβλημα και την επιβίωση του πληθυσμού ιδιαίτερα στα μικρά νησιά; Θέλετε τις υποδομές, την παρουσία του κοινωνικού κράτους ή την απουσία του; Θέλετε την άνιση κατανομή του κόστους ζωής; Θέλετε την άνιση ανταλλαγή στις μεταφορές και την επικοινωνία; Θέλετε την ανάγκη της αποτροπής της εξωτερικής απειλής, κυρίως σε όλη τη συστοιχία των νησιών της ανατολικής μεθορίου; Όλα αυτά, πράγματι, απαιτούν μια εθνική αναπτυξιακή στρατηγική.</seg>
                    <seg xml:id="ParlaMint-GR_2021-01-27-S1-commons.seg672">Θα κάνω μια παρέκβαση. Το 1993 είχα πάει για πρώτη φορά στο Υπουργείο Αιγαίου και είχα διαπιστώσει ότι ένα μεγάλο πρόγραμμα με πάρα πολλούς πόρους της τότε ΕΟΚ, το πρόγραμμα για την ανάπτυξη των νησιωτικών περιοχών της Ευρώπης, είχε απορροφηθεί όλο από την Ισπανία, τη Γαλλία και την Πορτογαλία για κάτι υπερπόντια νησιά, την Τενερίφη κ.λπ.. Αυτό το πρόγραμμα, όταν πήγα εγώ, είχε αφήσει ελάχιστους πια πόρους.</seg>
                    <seg xml:id="ParlaMint-GR_2021-01-27-S1-commons.seg673">Όταν ρώτησα αν η ελληνική κυβέρνηση είχε κάνει κάποια συζήτηση να συμμετάσχει η Ελλάδα σε αυτό, μου είπαν ότι δεν έθεσε καν το θέμα και μόλις και διασφαλίσαμε κάποιους λίγους πόρους, για να μπορέσουμε να κάνουμε κάποια έργα.</seg>
                    <seg xml:id="ParlaMint-GR_2021-01-27-S1-commons.seg674">Γιατί το λέω αυτό; Το λέω όχι γιατί η Ελλάδα απουσίαζε, αλλά από τότε ξεκίνησε μια μεγάλη προσπάθεια να καθορισθεί η ιδέα της νησιωτικότητας.</seg>
                    <seg xml:id="ParlaMint-GR_2021-01-27-S1-commons.seg675">Φτάσαμε, λοιπόν, στο 2001 και με δική μας πρωτοβουλία κατοχυρώσαμε τον όρο στη συνταγματική Αναθεώρηση. Εδώ, όμως, πρέπει να πούμε ότι αυτή η συνταγματική επιταγή δεν αποτέλεσε έκτοτε - και εδώ μπορούμε να κάνουμε και εμείς την αυτοκριτική μας - ποτέ πραγματικό αντικείμενο κυβερνητικής ενασχόλησης.</seg>
                    <seg xml:id="ParlaMint-GR_2021-01-27-S1-commons.seg676">Τι σημαίνει το περιεχόμενο αυτής της συνταγματικής ρύθμισης; Ότι σε κάθε σημαντική θεσμική, οικονομική, αναπτυξιακή, σοβαρή τομή, μεταρρύθμιση, επιλογή πρέπει να υπάρχει απαρέγκλιτα διακριτό κεφάλαιο, η εξειδίκευση για τη νησιωτικότητα, δηλαδή εξειδίκευση για ειδικά μέτρα που αφορούν τα νησιά. Δεν μιλάω για όλους τους νόμους. Μιλάω για τους σοβαρούς θεσμικούς νόμους που «κατεβάζει» κάθε φορά μια κυβέρνηση.</seg>
                    <seg xml:id="ParlaMint-GR_2021-01-27-S1-commons.seg677">Απέναντι σε αυτή την ανάγκη, που είναι αδήριτη πια, ποια είναι σήμερα η πολιτικοκοινωνική πραγματικότητα; Υπήρξαν δύο σημαντικά μέτρα, οι μειωμένοι συντελεστές του ΦΠΑ και το μεταφορικό ισοδύναμο. Ούτε το ένα ούτε το άλλο διεκδικήθηκαν ουσιαστικά όσο θα μπορούσαμε. Και στην εφαρμογή του το μεταφορικό ισοδύναμο ήταν αποδυναμωμένο, ελλιπές και δεν είχε το αποτέλεσμα που απαιτούσαν οι καιροί, γιατί έπρεπε να συμπεριλάβει και τις μεταφορές των αγαθών και στα θέματα του ΦΠΑ έχει μια παράξενη εμμονή η Κυβέρνηση να μη φέρνει ποτέ μια ρύθμιση, ενώ φαντάζομαι ότι στο πλαίσιο σήμερα της πολιτικής που ασκείται από την Ευρωπαϊκή Ένωση έχει τη δυνατότητα να έχει μειωμένους συντελεστές ΦΠΑ σε μια περιοχή. Δεν είμαστε κάτω από τους δημοσιονομικούς περιορισμούς που υπήρχαν πριν από την πανδημία. Άρα γιατί δεν φέρνει έναν νόμο να το κατοχυρώσει για τα επόμενα χρόνια, για τον επόμενο και τον μεθεπόμενο χρόνο και να περιλάβει, βέβαια, όλη τη νησιωτική Ελλάδα;</seg>
                    <seg xml:id="ParlaMint-GR_2021-01-27-S1-commons.seg678">Αυτά είναι αποσπασματικά μέτρα. Έπρεπε να είναι πιο ολοκληρωμένα. Υπάρχουν μόνιμα και κραυγαλέα προβλήματα στη διαχείριση των υδάτινων πόρων, στο κόστος μεταφοράς των αγαθών, στην περιβαλλοντική προστασία, στην ανάδειξη της πολιτιστικής ταυτότητας, στην παρουσία του κοινωνικού κράτους, προβλήματα άλυτα, που δεν αντιμετωπίζονται με την ονοματοδότηση κοινοτικών ή εθνικών προγραμμάτων δίκην ευχολογίου.</seg>
                    <seg xml:id="ParlaMint-GR_2021-01-27-S1-commons.seg679">Διότι τα μέτρα που προβλέπει το νομοσχέδιο, αποδιαρθρώνοντας πάγιες πολιτικές που αφορούν την ασφάλεια των λιμανιών, την ασφάλεια των ναυτεργατών και των εργασιακών δικαιωμάτων στο όνομα της επιλεκτικής πολιτικής της Κυβέρνησης, δείχνουν μια αδυναμία να σχεδιάσει μια πολιτική επί της ουσίας αναπτυξιακή στην περιοχή.</seg>
                    <seg xml:id="ParlaMint-GR_2021-01-27-S1-commons.seg680">Και βέβαια, το άκρον άωτον της κυνικότητας είναι η προκλητική και εσκεμμένη αποδυνάμωση της Ρυθμιστικής Αρχής Λιμένων. Ό,τι δεν μεσολαβεί ανάμεσα στις επιλεκτικές σας αποφάσεις και στην οικονομία της αγοράς για έλεγχο και διαφάνεια καταργείται. Αυτό είναι βασικό, δομικό στοιχείο της πολιτικής σας σε όλη την έκταση και ιδιαίτερα σήμερα - απ' ό,τι καταλαβαίνουμε - και στο υπάρχον νομοσχέδιο.</seg>
                    <seg xml:id="ParlaMint-GR_2021-01-27-S1-commons.seg681">Κυρίες και κύριοι συνάδελφοι, η νησιώτικη περιφέρεια της χώρας έχει απόλυτη ανάγκη να σχεδιασθεί, πράγματι, εθνική στρατηγική σε δύο απαρέγκλιτα συνδεδεμένους άξονες, μια αναπτυξιακή στρατηγική, με κέντρο βάρους την ολική ποιότητα, που αναδεικνύει σε ένα ολοκληρωμένο σύμπλεγμα πολιτισμό, τουρισμό, τοπική παραγωγή, περιβάλλον, με τις υποδομές για αυτό σε απόλυτη προτεραιότητα, που προϋποθέτει και απαιτεί άλλη θεσμική διάρθρωση και κατανομή των διαθέσιμων πόρων.</seg>
                    <seg xml:id="ParlaMint-GR_2021-01-27-S1-commons.seg682">Εγώ δεν καταλαβαίνω γιατί σε όλες τις αναπτυξιακές σας προτάσεις έχετε κατανομή των πόρων κατά κλάδο και δεν έχετε και μια στοιχειώδη περιφερειακή κατανομή ούτε καταλαβαίνω γιατί δεν παίρνει κάποια φορά μια κυβέρνηση το μέτρο ένα κομμάτι από τον παραγόμενο πλούτο στις περιοχές αυτές να επανέρχεται σε αυτές, ως το αναπτυξιακό ισοδύναμο των δομικών αδυναμιών που έχουν τα νησιά να αναπτυχθούν με τον ίδιο τρόπο που αναπτύσσεται η στερεά Ελλάδα. Σας λέω μια πρόταση που ήταν πάρα πολύ σημαντική και θα μπορούσε να λύσει πάρα πολλά προβλήματα και διαχρονικά.</seg>
                    <seg xml:id="ParlaMint-GR_2021-01-27-S1-commons.seg683">Τελείωσα, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg684">Και βέβαια, τέτοιοι εθνικά κρίσιμοι στόχοι έχουν μια προϋπόθεση που χωρίς αυτή τα νησιά μας θα τρέχουν πίσω από τα γεγονότα, δηλαδή την ανάπτυξη ενός νέου μοντέλου περιφερειακής διακυβέρνησης, με νέα διοικητική και διαχειριστική φιλοσοφία, με γενναία αποκέντρωση αποφάσεων, εξουσιών και πόρων στους τοπικούς αναπτυξιακούς θεσμούς, με μια νέα μορφή κωδικοποίησης σχέσεων κράτους - αυτοδιοίκησης - πολίτη, με άλλα λόγια με έναν δημοκρατικό προγραμματισμό.</seg>
                    <seg xml:id="ParlaMint-GR_2021-01-27-S1-commons.seg685">Φέρνω ένα παράδειγμα: Η διοίκηση, παραδείγματος χάριν, το κράτος είναι αλλιώς στη στερεά Ελλάδα και αλλιώς σε ένα νησί, μια κλειστή κοινωνία. Εκεί το κράτος είναι ο δήμος. Πρέπει, λοιπόν, να έχουμε ξεχωριστές πολιτικές και όχι παντού τα ίδια.</seg>
                    <seg xml:id="ParlaMint-GR_2021-01-27-S1-commons.seg686">Αντί να γίνει αυτό, δυστυχώς, κινείστε πολύ μακριά από αυτή τη μεγάλη αλλαγή που έχει ανάγκη η νησιωτική Ελλάδα. Νομίζω ότι αυτό δεν είναι καλός οιωνός για τα επόμενα χρόνια για τις περιοχές μας, για τα νησιά μας, για τη χώρα γενικότερα.</seg>
                    <seg xml:id="ParlaMint-GR_2021-01-27-S1-commons.seg687">Ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u80" ana="#chair" who="#ΒΙΤΣΑΣ_ΑΘΑΝΑΣΙΟΥ_ΔΗΜΗΤΡΙΟΣ">
                    <seg xml:id="ParlaMint-GR_2021-01-27-S1-commons.seg688">Ευχαριστώ, κύριε Σκανδαλίδη.</seg>
                    <seg xml:id="ParlaMint-GR_2021-01-27-S1-commons.seg689">Τον λόγο έχει ο κ. Αποστόλου από τον ΣΥΡΙΖΑ και ακολουθεί ο κ. Κόνσολας από τη Νέα Δημοκρατία.</seg>
                    <seg xml:id="ParlaMint-GR_2021-01-27-S1-commons.seg690">Κύριε Αποστόλου, έχετε τον λόγο για επτά λεπτά.</seg>
                </u>
                <u xml:id="ParlaMint-GR_2021-01-27-S1-commons.u81" ana="#regular" who="#ΑΠΟΣΤΟΛΟΥ_ΔΗΜΗΤΡΙΟΥ_ΕΥΑΓΓΕΛΟΣ">
                    <seg xml:id="ParlaMint-GR_2021-01-27-S1-commons.seg691">Κυρίες και κύριοι συνάδελφοι, κατ' αρχάς, να συμφωνήσω με τις απόψεις του προλαλήσαντος, του κ. Σκανδαλίδη, σχετικά με το περιεχόμενο του συγκεκριμένου νομοσχεδίου.</seg>
                    <seg xml:id="ParlaMint-GR_2021-01-27-S1-commons.seg692">Όταν τέλειωσα την ανάγνωση της εισηγητικής έκθεσης, αναρωτήθηκα - βέβαια, το έχω κάνει και άλλες φορές - τελικά πώς θα πάρει σάρκα και οστά το συγκεκριμένο νομοσχέδιο, όταν η αοριστία και η ασάφεια κυριαρχούν στις διατάξεις του;</seg>
                    <seg xml:id="ParlaMint-GR_2021-01-27-S1-commons.seg693">Κύριε Υπουργέ, έχετε κάνει ένα βασικό λάθος στην αφετηρία της νομοθετικής σας πρωτοβουλίας. Πιστεύατε ότι θα τα λύσετε όλα και, επειδή δεν είχατε λύσεις, τα αφήσατε τελικά στη διαδικασία των εξουσιοδοτημένων υπουργικών αποφάσεων. Αυτό όχι απλώς δείχνει αδυναμία, αλλά εξουδετερώνει ακόμη και μερικές θετικές διατάξεις του.</seg>
                    <seg xml:id="ParlaMint-GR_2021-01-27-S1-commons.seg694">Θα περίμενα η πρότασή σας για τη νησιωτικότητα της χώρας να είναι πιο συγκεκριμένη, κυρίως όσον αφορά τις δυνατότητές της και τα συγκριτικά της πλεονεκτήματα. Επίσης, θα περίμενα να κάνετε μια αναφορά στις πρωτοβουλίες που πήρε για τη νησιωτικότητα και η δική μας κυβέρνηση. Σας είπε ο Σωκράτης Φάμελλος σχετικά με τα περιβαλλοντικά ζητήματα.</seg>
                    <seg xml:id="ParlaMint-GR_2021-01-27-S1-commons.seg695">Εγώ θα αναφερθώ στον πρωτογενή τομέα, που υπηρέτησα.</seg>
                    <seg xml:id="ParlaMint-GR_2021-01-27-S1-commons.seg696">Καταθέσαμε, κύριε Υπουργέ, ολοκληρωμένο σχέδιο. Ένα μέρος του έχει υλοποιηθεί. Οι παράγοντες που λήφθηκαν υπ' όψιν για τη διαμόρφωση του σχεδίου ήταν όλα εκείνα τα στοιχεία που αποτελούσαν κίνητρο και ταυτόχρονα πρόκληση για να αναπτυχθεί ο πρωτογενής τομέας στις νησιωτικές περιοχές, ως τομέας μικρού μεγέθους, υψηλής προστιθέμενης αξίας, καθοριστικής συνέργειας με άλλους κλάδους και παράγοντας εσωτερικής συνοχής και ισορροπίας.</seg>
                    <seg xml:id="ParlaMint-GR_2021-01-27-S1-commons.seg697">Τι κάναμε εμείς για να στηρίξουμε το σχέδιό μας; Κατ' αρχάς, προχωρήσαμε στην εκχώρηση του 37% των πόρων του Προγράμματος Αγροτικής Ανάπτυξης 2014-2020. Το επαναλαμβάνω: Εκχωρήσαμε πόρους και μαζί με το «LEADER» του Προγράμματος Αγροτικής Ανάπτυξης και Αλιείας εξασφαλίστηκαν σημαντικές χρηματοδοτήσεις. Μπορέσαμε έτσι να υπηρετήσουμε ειδικές προβλέψεις στήριξης της νησιωτικότητας στο μέτρο των νέων αγροτών σε μικρά νησιά και, ιδίως, όταν η εγκατάσταση αφορά στον τομέα της κτηνοτροφίας.</seg>
                    <seg xml:id="ParlaMint-GR_2021-01-27-S1-commons.seg698">Προχωρήσαμε σε μέτρα - κίνητρα για μικρές γεωργικές εκμεταλλεύσεις των μικρών νησιωτικών περιοχών, σε μέτρα - κίνητρα ενίσχυσης του εκσυγχρονισμού των γεωργικών εκμεταλλεύσεων - σχέδια βελτίωσης - σε δράσεις πιστοποίησης αγροτικών προϊόντων και υιοθέτησης σημάτων ποιότητας, στη μεταποίηση και εμπορία γεωργικών προϊόντων, στην εγκατάσταση νέων αγροτών.</seg>
                    <seg xml:id="ParlaMint-GR_2021-01-27-S1-commons.seg699">Επίσης, επαναπροσεγγίσαμε το ειδικό πρόγραμμα ενίσχυσης των μικρών νησιών του Αιγαίου πελάγους, για να αντιμετωπιστούν οι ιδιάζουσες συνθήκες, τόσο όσον αφορά στη γεωργική παραγωγή αλλά και γενικότερα στον εφοδιασμό σε γεωργικά προϊόντα. Η στρατηγική του προγράμματος αυτού είχε ως στόχο την ενίσχυση της μεταφοράς των πρώτων υλών από την ηπειρωτική Ελλάδα στα μικρά νησιά, αλλά και της τοπικής γεωργικής παραγωγής και των παραδοσιακών εξαγωγών από τα ίδια τα νησιά. Στο ίδιο πρόγραμμα εντάξαμε την αναδιάρθρωση των αμπελώνων, την παραδοσιακή καλλιέργεια της μαστίχας Χίου και τον τομέα ελιάς και ελαιολάδου.</seg>
                    <seg xml:id="ParlaMint-GR_2021-01-27-S1-commons.seg700">Και έρχομαι, αγαπητοί συνάδελφοι, στη διεύρυνση των αρμοδιοτήτων της Γενικής Γραμματείας Αιγαίου και Νησιωτικής Πολιτικής, για να εξηγήσουμε μερικά πράγματα. Όντως, είναι προς θετική κατεύθυνση η ρητή αναφορά στην προσωπική μου πατρίδα, την Εύβοια. Είχε συζητηθεί και επί Κυβέρνησης ΣΥΡΙΖΑ.</seg>
                    <seg xml:id="ParlaMint-GR_2021-01-27-S1-commons.seg701">Θέλω, όμως, να καταστήσω σαφές ότι δεν αρκεί από μόνη της η σχετική ρύθμιση, γιατί η νησιωτικότητα ορίζεται βάσει ευρωπαϊκών κανονισμών, σύμφωνα με τους οποίους ως μικρά νησιά Αιγαίου ορίζονται όσα έχουν μόνιμο πληθυσμό μέχρι εκατό χιλιάδες κατοίκους. Γι' αυτό η κοινοτική χρηματοδότηση στο πλαίσιο του Προγράμματος Αγροτικής Ανάπτυξης και των κανονισμών της Ευρωπαϊκής Επιτροπής για τη στήριξη της γεωργίας στα μικρά νησιά του Αιγαίου δεν αλλάζει. Θα αλλάξει η στήριξη μόνο για εθνικά μέτρα που δεν χρηματοδοτούνται από την Ευρωπαϊκή Ένωση. Άρα εξακολουθούν να εξαιρούνται η Εύβοια και η Κρήτη από τις ευνοϊκές διατάξεις για τα μικρά νησιά, όπως, για παράδειγμα, το αυξημένο ποσοστό ενίσχυσης των ιδιωτικών επενδύσεων.</seg>
                    <seg xml:id="ParlaMint-GR_2021-01-27-S1-commons.seg702">Υπάρχει, επίσης, ο κανονισμός 229/2013, ο οποίος χρηματοδοτεί και ειδικά μέτρα για τη γεωργία στα μικρά νησιά του Αιγαίου, όπως το ισοδύναμο των μεταφορικών στα αγροτικά προϊόντα και στις ζωοτροφές. Στους ορισμούς αυτού του κανονισμού η Εύβοια και η Κρήτη εξαιρούνται ρητά.</seg>
                    <seg xml:id="ParlaMint-GR_2021-01-27-S1-commons.seg703">Πρέπει, λοιπόν, για να έχει ουσία και περιεχόμενο η διεύρυνση της νησιωτικότητας, όλα αυτά να επαναπροσδιορισθούν σε συνεννόηση με την Ευρωπαϊκή Επιτροπή, είτε με την τροποποίηση των σχετικών κανονισμών είτε με την έκδοση νέων.</seg>
                    <seg xml:id="ParlaMint-GR_2021-01-27-S1-commons.seg704">Κλείνω με μια ιδιαίτερη αναφορά στη σύνδεση της γεωργικής παραγωγής με τον τουρισμό. Πρέπει να αποτελέσει και για σας προτεραιότητα, γιατί μπορεί όχι μόνο να αποφέρει συμπληρωματικό εισόδημα σε όσους ασχολούνται με τη γεωργική δραστηριότητα και αντιστρόφως, αλλά και να επιδράσει καθοριστικά στη γενικότερη τοπική ανάπτυξη, που ασφαλώς αποτελεί ζητούμενο για όλους μας.</seg>
                    <seg xml:id="ParlaMint-GR_2021-01-27-S1-commons.seg705">Σας ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u82" ana="#chair" who="#ΒΙΤΣΑΣ_ΑΘΑΝΑΣΙΟΥ_ΔΗΜΗΤΡΙΟΣ">
                    <seg xml:id="ParlaMint-GR_2021-01-27-S1-commons.seg706">Ευχαριστώ και εγώ.</seg>
                    <seg xml:id="ParlaMint-GR_2021-01-27-S1-commons.seg707">Τον λόγο έχει ο κ. Κόνσολας από τη Νέα Δημοκρατία και ακολουθεί, με βάση το πρόγραμμα, ο κ. Μαρίνος από το Κομμουνιστικό Κόμμα Ελλάδας.</seg>
                    <seg xml:id="ParlaMint-GR_2021-01-27-S1-commons.seg708">Κύριε Κόνσολα, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u83" ana="#regular" who="#ΚΟΝΣΟΛΑΣ_ΝΙΚΙΑ_ΕΜΜΑΝΟΥΗΛ_ΜΑΝΟΣ">
                    <seg xml:id="ParlaMint-GR_2021-01-27-S1-commons.seg709">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg710">Κύριε Υπουργέ, κύριε Υφυπουργέ, κυρίες και κύριοι Βουλευτές. Κύριε Υπουργέ, θέλω να εκφράσω τη χαρά μου που είστε γερός και δυνατός και είστε μαζί μας. Να είστε σιδερένιος!</seg>
                    <seg xml:id="ParlaMint-GR_2021-01-27-S1-commons.seg711">Να είστε και εσείς, κύριε Υφυπουργέ, καλοτάξιδος σε αυτό το εγχείρημα του Υπουργείου Ναυτιλίας και Νησιωτικής Πολιτικής, γιατί ειλικρινά ο τόπος και τα νησιά μας έχουν ανάγκη από μια ολοκληρωμένη νησιωτική πολιτική, κάτι το οποίο διαπιστώσαμε όλοι, από όλες τις πτέρυγες, στη συζήτηση και στην Ολομέλεια και στις επιτροπές. Και αυτό πρέπει να το τονίσω, ότι σε αυτή την κατεύθυνση, όπου η χώρα χρειάζεται να θωρακίσει πολιτικές για τα νησιά και τους νησιώτες, συμφωνούμε ότι πρέπει να υπάρχει μια βιώσιμη και ολιστική πολιτική για τα νησιά.</seg>
                    <seg xml:id="ParlaMint-GR_2021-01-27-S1-commons.seg712">Το νομοσχέδιο αυτό έρχεται σήμερα - και από αυτό το Βήμα θέλω να εκφράσω την ικανοποίησή μου - να συνδέσει πολιτικές από το παρελθόν και να προχωρήσει μπροστά τις πολιτικές αυτές για τα νησιά, για μια ολοκληρωμένη νησιωτική πολιτική. Όσοι προσπερνούν ή υποβαθμίζουν το γεγονός ότι θα πρέπει να υπάρχει - και λόγω των γεωπολιτικών συγκυριών - μια δυνατή νησιωτική πολιτική με εθνική διάσταση έχουν οφθαλμαπάτες. Γι' αυτό πρέπει από αυτό το Βήμα να πούμε ότι η οικονομική και κοινωνική ανάπτυξη των νησιών, η ενίσχυση της ζωής και η παραμονή των νησιωτών στα νησιά, στα ακριτικά νησιά του Αιγαίου και γενικότερα στη χώρα έχει μια εθνική και υπερεθνική διάσταση.</seg>
                    <seg xml:id="ParlaMint-GR_2021-01-27-S1-commons.seg713">Η νησιωτική ανάπτυξη υπερβαίνει τις πολιτικές σκοπιμότητες και τους σχεδιασμούς ή τους ανασχεδιασμούς που περιορίζονται στον πολιτικό κύκλο της εκάστοτε κυβέρνησης. Το ακούσαμε και από τους Κοινοβουλευτικούς Εκπροσώπους των κομμάτων αλλά και από τους συναδέλφους όλων των παρατάξεων.</seg>
                    <seg xml:id="ParlaMint-GR_2021-01-27-S1-commons.seg714">Το νομοσχέδιο έχει ως στόχο να διαμορφώσει μια εθνική θαλάσσια πολιτική αλλά και τη δημιουργία των προϋποθέσεων εκείνων για την οικονομική και κοινωνική ανάπτυξη των νησιών μας. Διαμορφώνει τρεις πυλώνες νησιωτικής ανάπτυξης με τη διαθεσιμότητα και την αξιοποίηση των ευρωπαϊκών, αλλά και εθνικών πόρων, για τα επόμενα επτά χρόνια.</seg>
                    <seg xml:id="ParlaMint-GR_2021-01-27-S1-commons.seg715">Πρώτος πυλώνας ανάπτυξης είναι το πρόγραμμα «ΝΕΑΡΧΟΣ». Μάλιστα, στο άρθρο 6 του νομοσχεδίου προβλέπεται η χρηματοδότηση έργων δημοσίου χαρακτήρα στα νησιά μας, έργα που αντιμετωπίζουν το έλλειμμα που υπάρχει στον τομέα των υποδομών. Δεν μπορεί κανείς να προσπεράσει το γεγονός ότι διαχρονικές παθογένειες του ελληνικού κράτους - ακούσαμε από όλες τις πτέρυγες να το διατυπώνουν - δημιουργούν πρόβλημα σε ό,τι αφορά τη λειτουργικότητα των λιμανιών, νησιά που στερούνται ενός σύγχρονου δικτύου ύδρευσης, νησιά που δεν έχουν λύσει το πρόβλημα επάρκειας σε υδάτινους πόρους αλλά και στον τομέα της ενέργειας. Το πρόγραμμα αυτό θα αμβλύνει τις παθογένειες, αφού οι πόροι για τη χρηματοδότηση του προγράμματος «ΝΕΑΡΧΟΣ» θα προέλθουν από το Ταμείο Παρακαταθηκών και Δανείων, μέσα από επενδυτικά δάνεια.</seg>
                    <seg xml:id="ParlaMint-GR_2021-01-27-S1-commons.seg716">Δεύτερο πυλώνα ανάπτυξης για τη νησιωτική οικονομία αποτελεί το Πρόγραμμα Χρηματοδότησης της Νησιωτικής Επιχειρηματικότητας. Αποτελεί έναν σημαντικό πυλώνα για τη νησιωτική ανάπτυξη, αφού απευθύνεται σε μικρές και πολύ μικρές επιχειρήσεις που δραστηριοποιούνται στους τομείς της θαλάσσιας οικονομίας και του τουρισμού.</seg>
                    <seg xml:id="ParlaMint-GR_2021-01-27-S1-commons.seg717">Θέλω να υπενθυμίσω στο Σώμα ότι ο κύριος Πρωθυπουργός τον Αύγουστο του 2019 πρώτος είχε αναφερθεί στο γεγονός της ανάγκης ενός τομεακού προγράμματος για τη νησιωτική οικονομία. Είναι μια πρόταση που έχω καταθέσει και εγώ στον αρμόδιο Υπουργό για τη διαχείριση του ΕΣΠΑ, στον κ. Τσακίρη, και περιλαμβάνει δράσεις για την ανάπτυξη της ψηφιακής οικονομίας, τον εκσυγχρονισμό των καταλυμάτων μικρών, μεσαίων και μεγάλων ξενοδοχείων και ενοικιαζόμενων δωματίων, για να αλλάξει όψη το κτηριακό απόθεμα των τουριστικών καταλυμάτων στα νησιά, των επιχειρήσεων μεταποίησης προϊόντων του πρωτογενούς τομέα, αλλά και δράσεις για την ανάδειξη νέων μορφών τουρισμού.</seg>
                    <seg xml:id="ParlaMint-GR_2021-01-27-S1-commons.seg718">Τρίτος πυλώνας είναι το Ταμείο Θαλάσσιας Γαλάζιας Οικονομίας, με πόρους του Προγράμματος Δημοσίων Επενδύσεων και του νέου ΕΣΠΑ, με στόχο την ενίσχυση της καινοτομίας και της ανταγωνιστικότητας στις επιχειρήσεις που δραστηριοποιούνται σε θαλάσσιες και παράκτιες περιοχές, αλλά και στον τουρισμό. Είναι θετικό βήμα χωρίς καμμιά αμφιβολία, κάτι που τόνισε ο εισηγητής μας, ο κ. Γκίκας, και στις επιτροπές, αλλά και σήμερα στην ομιλία του.</seg>
                    <seg xml:id="ParlaMint-GR_2021-01-27-S1-commons.seg719">Επιτρέψτε μου, ωστόσο, να θέσω και μια άλλη σημαντική προτεραιότητα που αποτελεί προϋπόθεση ολιστικής νησιωτικής ανάπτυξης, δηλαδή τη δημιουργία ενός θαλάσσιου χωροταξικού σχεδιασμού για την ολοκληρωμένη διαχείριση των παράκτιων ζωνών. Αυτό είναι αναγκαίο και εξαιρετικά σημαντικό και επίκαιρο όσο ποτέ άλλοτε σήμερα, προκειμένου να εξυπηρετηθούν οι στόχοι της βιωσιμότητας και της αειφορίας στην ανάδειξη του θαλάσσιου και παράκτιου τουρισμού. Το απαιτεί, εξάλλου, η πολυπλοκότητα των ανθρώπινων δραστηριοτήτων, των φυσικών συστημάτων και των ζητημάτων ιδιοκτησίας στην παράκτια τουριστική ζώνη, κάτι που θα είναι πολύ σημαντικό και θετικό ως πρόσημο στη μετά κορωνοϊό περίοδο.</seg>
                    <seg xml:id="ParlaMint-GR_2021-01-27-S1-commons.seg720">Κυρίες και κύριοι συνάδελφοι, τα θετικά στοιχεία αυτού του νομοσχεδίου είναι δεδομένα. Δεν μπορεί να τα παραγνωρίσει κανείς. Θα πρέπει, όμως, να ανοίξει και μια συζήτηση για τις πολιτικές που κατοχυρώνουν και αναδεικνύουν την εθνική αλλά και ευρωπαϊκή διάσταση της νησιωτικής πολιτικής.</seg>
                    <seg xml:id="ParlaMint-GR_2021-01-27-S1-commons.seg721">Ακούσαμε όλοι να λένε εδώ, στη συζήτηση, ότι υπάρχει ευρωπαϊκός απόηχος και η εντύπωση σε εθνικού και διεθνούς επιπέδου πολιτικούς και σε συζητήσεις είναι ότι ακόμα και σήμερα Ευρωπαίοι αξιωματούχοι όλα αυτά τα χρόνια δεν έχουν πειστεί απόλυτα σε ό,τι αφορά τα ζητήματα της ολοκληρωμένης νησιωτικής πολιτικής. Υπάρχει, δηλαδή, δυσκολία κατανόησης και ιδιαίτερα στα χαρακτηριστικά της νησιωτικότητας - αν θέλετε - , στη διαχρονική αδυναμία που έχουν πολλοί από εμάς να βάλουμε εμφατικά το πρόβλημα της νησιωτικότητας σε ευρωπαϊκό επίπεδο. Αυτό επιβεβαιώνεται και από την απαίτηση που υπήρχε από τους εταίρους μας να καταργηθούν οι μειωμένοι συντελεστές ΦΠΑ.</seg>
                    <seg xml:id="ParlaMint-GR_2021-01-27-S1-commons.seg722">Η Ελλάδα, κυρίες και κύριοι, μπορεί σε αυτό το σημείο να παίξει πρωταγωνιστικό ρόλο, ως προμαχώνας της διεκδίκησης σε ό,τι αφορά τη νησιωτική πολιτική σε ευρωπαϊκό επίπεδο, που αφορά όχι μόνο στην Ελλάδα, αλλά και στην Ευρώπη. Και η διεκδίκηση που προτείνεται από ευρωπαϊκές πολιτικές είναι στο πλαίσιο περιφερειακής και πολιτικής ανάπτυξης της Ευρώπης, που δεν καλύπτει τις ανάγκες και τα ιδιαίτερα χαρακτηριστικά των νησιωτικών περιφερειών.</seg>
                    <seg xml:id="ParlaMint-GR_2021-01-27-S1-commons.seg723">Η Ευρωπαϊκή Ένωση πρέπει να αποκτήσει μια αυτόνομη νησιωτική πολιτική. Αν η Ελλάδα, η κατ' εξοχήν νησιωτική χώρα, δεν πρωταγωνιστήσει σε αυτή την προσπάθεια, ποιος άλλος θα μπορούσε να το πράξει;</seg>
                    <seg xml:id="ParlaMint-GR_2021-01-27-S1-commons.seg724">Κυρία Πρόεδρε, σε ένα λεπτό τελειώνω και ευχαριστώ πολύ για την κατανόησή σας.</seg>
                    <seg xml:id="ParlaMint-GR_2021-01-27-S1-commons.seg725">Είμαστε ισότιμο μέλος της Ευρωπαϊκής Ένωσης και πρέπει πολλές φορές τα αυτονόητα που δεν είναι δεδομένα να τα διεκδικήσουμε τώρα όλοι μαζί. Είναι καιρός πλέον να αναλάβουμε πρωτοβουλίες και πολιτικές που να σχετίζονται με τη νησιωτική ανάπτυξη, τη νησιωτική οικονομία, αλλά και την κοινωνική συνοχή, όπως μέτρα στήριξης της διπλής νησιωτικότητας. Αναφέρομαι στην ενδονησιωτική επικοινωνία, που είναι βασικό πρόβλημα για τα μικρά νησιά και τους κατοίκους τους, οι οποίοι αναγκάζονται να μετακινηθούν στο μεγαλύτερο νησί για να διεκπεραιώσουν υποθέσεις ή θέματα υγείας.</seg>
                    <seg xml:id="ParlaMint-GR_2021-01-27-S1-commons.seg726">Ουσιαστικό μέτρο στήριξης, κυρίες και κύριοι συνάδελφοι, είναι η δωρεάν ενδονησιωτική μετακίνηση των κατοίκων αυτών των νησιών με τις ακτοπλοϊκές συγκοινωνίες.</seg>
                    <seg xml:id="ParlaMint-GR_2021-01-27-S1-commons.seg727">Δεύτερη πρωτοβουλία αποτελεί το ειδικό φορολογικό καθεστώς στις νησιωτικές περιοχές, που δεν αποτελεί μαξιμαλιστική διεκδίκηση για τη χώρα μας. Το ευρωπαϊκό κεκτημένο και το άρθρο 174 της Συνθήκης της Λισαβόνας και το τι συμβαίνει σε άλλες νησιωτικές περιφέρειες της Ευρώπης που έχουν μειωμένους συντελεστές αποτελεί μια βάση, για να θέσουμε σε ευρωπαϊκό επίπεδο το ζήτημα του ειδικού καθεστώτος ΦΠΑ αλλά και των ειδικών φορολογικών κινήτρων στις νησιωτικές περιοχές.</seg>
                </u>
                <u xml:id="ParlaMint-GR_2021-01-27-S1-commons.u84" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg728">Κύριε συνάδελφε, πρέπει να κλείσετε.</seg>
                </u>
                <u xml:id="ParlaMint-GR_2021-01-27-S1-commons.u85" ana="#regular" who="#ΚΟΝΣΟΛΑΣ_ΝΙΚΙΑ_ΕΜΜΑΝΟΥΗΛ_ΜΑΝΟΣ">
                    <seg xml:id="ParlaMint-GR_2021-01-27-S1-commons.seg729">Υπάρχει μια ρηξικέλευθη πρόταση που καταθέτω από το Βήμα: Επενδυτικός νόμος σε νησιωτικές περιοχές, με καθορισμό ειδικών επενδυτικών και φορολογικών ζωνών, με φορολογικά κίνητρα και σταθερό φορολογικό πλαίσιο για τις επενδύσεις στα νησιά και συνάρτηση με τις θέσεις απασχόλησης και του ύψους της επένδυσης.</seg>
                    <seg xml:id="ParlaMint-GR_2021-01-27-S1-commons.seg730">Τρίτη αναφορά - και τελειώνω, κυρία Πρόεδρε - είναι η αναγκαία πρωτοβουλία που αποτελεί το δίκτυο μεταφορών, άρα ένα δίκτυο μεταφορών από τα νησιά προς την ηπειρωτική χώρα που πρέπει να συνδέεται και με διευρωπαϊκά δίκτυα μεταφορών και άλλων μέσων μεταφοράς.</seg>
                    <seg xml:id="ParlaMint-GR_2021-01-27-S1-commons.seg731">Με αυτή την αναφορά μου, τελειώνοντας, διαπιστώνουμε για άλλη μια φορά ότι η νησιωτική πολιτική αποτελεί μια υπερεθνική διεκδίκηση, ιδιαίτερα με γεωπολιτικά χαρακτηριστικά που έχει ανάγκη η χώρα.</seg>
                    <seg xml:id="ParlaMint-GR_2021-01-27-S1-commons.seg732">Σας ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u86" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg733">Και εγώ σας ευχαριστώ, κύριε συνάδελφε.</seg>
                    <seg xml:id="ParlaMint-GR_2021-01-27-S1-commons.seg734">Τον λόγο τώρα έχει ο κ. Μαρίνος από το Κομουνιστικό Κόμμα Ελλάδας.</seg>
                    <seg xml:id="ParlaMint-GR_2021-01-27-S1-commons.seg735">Κύριοι συνάδελφοι, θα σας παρακαλέσω να προσπαθείτε να είστε στον χρόνο σας, γιατί είναι πολύ μεγάλος ο αριθμός των συναδέλφων που θέλουν να μιλήσουν. Θα υπάρχει σχετική ανοχή, αλλά δεν θα ξεπερνάμε το λεπτό σε καμμιά περίπτωση.</seg>
                    <seg xml:id="ParlaMint-GR_2021-01-27-S1-commons.seg736">Κύριε συνάδελφε, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u87" ana="#regular" who="#ΜΑΡΙΝΟΣ_ΒΑΣΙΛΕΙΟΥ_ΓΕΩΡΓΙΟΣ">
                    <seg xml:id="ParlaMint-GR_2021-01-27-S1-commons.seg737">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-27-S1-commons.seg738">Η εισηγήτρια του Κομμουνιστικού Κόμματος της Ελλάδας κ. Διαμάντω Μανωλάκου τοποθετήθηκε τεκμηριωμένα και αποδόμησε τους κυβερνητικούς ισχυρισμούς για την αποκαλούμενη «ολοκληρωμένη θαλάσσια πολιτική για τα νησιά» και θα θέσω μόνο ορισμένα ζητήματα.</seg>
                    <seg xml:id="ParlaMint-GR_2021-01-27-S1-commons.seg739">Το νομοσχέδιό σας, κύριοι της Κυβέρνησης, υπηρετεί τις ανάγκες των μεγάλων επιχειρηματικών ομίλων και ειδικά του εφοπλιστικού κεφαλαίου. Καταπατά τα δικαιώματα των ναυτεργατών, των σπουδαστών στις Ακαδημίες Εμπορικού Ναυτικού, των πλοηγών, καταπατά τις ανάγκες των εργαζομένων στα νησιά.</seg>
                    <seg xml:id="ParlaMint-GR_2021-01-27-S1-commons.seg740">Πρώτο ζήτημα: Η Κυβέρνηση προχωράει σε αναστολή των συμβάσεων των ναυτεργατών και τους πετάει το επίδομα φτώχειας των 534 ευρώ. Πρόκειται για μεγάλη πρόκληση, που ικανοποιεί τις εφοπλιστικές απαιτήσεις. Είναι χαρακτηριστικό παράδειγμα της πολιτικής που φορτώνει τα βάρη της καπιταλιστικής κρίσης και της πανδημίας στις πλάτες των ναυτεργατών, όπως έγινε με τους άλλους κλάδους. Νομοθετείτε για λογαριασμό των ακτοπλοϊκών επιχειρήσεων, που συσσώρευσαν όλα τα προηγούμενα χρόνια τεράστια κεφάλαια. Έγιναν ισχυρά μονοπώλια με την εκμετάλλευση των ναυτεργατών και τώρα επιδιώκουν να τους πετάξουν σαν στυμμένες λεμονόκουπες.</seg>
                    <seg xml:id="ParlaMint-GR_2021-01-27-S1-commons.seg741">Δεύτερον, χαιρετίζουμε τον απεργιακό αγώνα των πλοηγών και καταδικάζουμε τον αυταρχισμό που εκδηλώνεται εναντίον τους. Καταδικάζουμε το νομοσχέδιο που υποβαθμίζει αυτόν τον σημαντικό κλάδο και τις υπηρεσίες του και φορτώνει αυτή τη μεγάλη και ειδική ευθύνη για αυτούς που γνωρίζουν στους πλοιάρχους και υποπλοιάρχους. Πρόκειται για πολύ επικίνδυνη απόφαση, που διαμορφώνει τους όρους για τραγικά ναυτικά ατυχήματα. Υπονομεύει - και το λέμε κατηγορηματικά και με αποδείξεις - την ασφάλεια της ανθρώπινης ζωής στη θάλασσα, όπως δείχνουν πολλά παραδείγματα στο εξωτερικό.</seg>
                    <seg xml:id="ParlaMint-GR_2021-01-27-S1-commons.seg742">Οι ευθύνες σας, κύριε Υφυπουργέ, είναι εγκληματικές.</seg>
                    <seg xml:id="ParlaMint-GR_2021-01-27-S1-commons.seg743">Τρίτον, επιβάλλετε την τηλεδιάσκεψη στους σπουδαστές των Ακαδημιών Εμπορικού Ναυτικού, ενώ είναι γνωστό ότι μόνο με τη διά ζώσης εκπαίδευση και με αναβάθμισή της μπορούν να δοθούν τα αναγκαία εφόδια, να εξασφαλιστούν τα εργαστήρια.</seg>
                    <seg xml:id="ParlaMint-GR_2021-01-27-S1-commons.seg744">Προχωράτε, κύριοι της Κυβέρνησης, σε αυτό το μέτρο, γιατί θέλετε να αποφύγετε την κάλυψη των χρόνιων ελλείψεων σε μόνιμο εκπαιδευτικό προσωπικό, σε κτηριακές εγκαταστάσεις. Αρνείστε τα μέτρα προστασίας της υγείας των σπουδαστών, όπως οι ίδιοι διεκδικούν. Το ΚΚΕ στηρίζει τα αιτήματά τους. Είναι και θα είναι στο πλευρό τους.</seg>
                    <seg xml:id="ParlaMint-GR_2021-01-27-S1-commons.seg745">Τέταρτον, για ποια εθνική νησιωτική στρατηγική μιλάτε;</seg>
                    <seg xml:id="ParlaMint-GR_2021-01-27-S1-commons.seg746">Τα προβλήματα που αφορούν το εισόδημα των νησιωτών, την αβάσταχτη φορολογία, τις ελαστικές εργασιακές σχέσεις, την άθλια κατάσταση του δημόσιου συστήματος υγείας, τα βάσανα των βιοπαλαιστών αγροτών και αυτοαπασχολούμενων οξύνονται. Δεν σας καίγεται καρφί για τα χρόνια προβλήματα της συγκοινωνιακής εξυπηρέτησης των νησιών, ιδιαίτερα τους χειμερινούς μήνες. Είναι μεγάλες οι ευθύνες των κυβερνήσεων του ΠΑΣΟΚ, του ΣΥΡΙΖΑ και της Νέας Δημοκρατίας και οδυνηρές οι συνέπειες της Κοινής Ναυτιλιακής Πολιτικής της Ευρωπαϊκής Ένωσης.</seg>
                    <seg xml:id="ParlaMint-GR_2021-01-27-S1-commons.seg747">Ο ακτοπλοϊκός στόλος στα χέρια των εφοπλιστών σημαδεύεται από το κριτήριο του κέρδους, την αύξηση της τιμής των εισιτηρίων, τα εκατομμύρια της κρατικής επιδότησης. Η καπιταλιστική αναρχία οδήγησε και πάλι σε γερασμένα πλοία και ετοιμάζετε εσείς νέα χρηματοδότηση, στο όνομα της ανανέωσης του στόλου.</seg>
                    <seg xml:id="ParlaMint-GR_2021-01-27-S1-commons.seg748">Στο έδαφος αυτό επιβάλλεται να σκεφτεί ο κάθε εργαζόμενος πως η πάλη για ασφαλή πλοία, τακτικά δρομολόγια, μείωση της τιμής των εισιτηρίων και τα δικαιώματα των ναυτεργατών συνδέεται με την πάλη για την ανατροπή αυτής της κατάστασης, ώστε με την εργατική εξουσία να γίνουν λαϊκή περιουσία τα καράβια, τα ναυπηγεία, τα λιμάνια και να αναπτυχθεί η ναυτιλία με κριτήριο τις λαϊκές ανάγκες και όχι τα κέρδη των λίγων, των εφοπλιστών.</seg>
                    <seg xml:id="ParlaMint-GR_2021-01-27-S1-commons.seg749">Σ' αυτές τις συνθήκες με κεντρικό σχεδιασμό θα εξασφαλισθεί η τακτική σύνδεση των νησιών με την ηπειρωτική Ελλάδα και μεταξύ τους, θα εξασφαλισθεί το δικαίωμα στη δουλειά και τα άλλα δικαιώματα και θα καταργηθεί η εκμετάλλευση των ναυτεργατών.</seg>
                    <seg xml:id="ParlaMint-GR_2021-01-27-S1-commons.seg750">Από τότε που μπήκαμε, κύριε Υπουργέ, στα καράβια, από τη δεκαετία του 1970, επαναλαμβάνεται το τροπάριο της ανταγωνιστικότητας του εφοπλιστικού κεφαλαίου. Του δώσατε τα πάντα. Προκλητικές φοροαπαλλαγές και χρηματοδοτήσεις, συνταγματικά κατοχυρωμένα προνόμια, κάνατε κουρελόχαρτο τις οργανικές συνθέσεις, πνίγηκαν εκατοντάδες ναυτεργάτες στα σαπιοκάραβα. Όλες οι κυβερνήσεις μετατρέπουν μεθοδικά το ελληνικό νηολόγιο σε νηολόγιο ευκαιρίας, αλλά το κεφάλαιο δεν χορταίνει. Επιλέγει τις σημαίες ευκαιρίας, ακόμα πιο φθηνή εργατική δύναμη, το 70% της ελληνόκτητης ναυτιλίας είναι στα νηολόγια της Λιβερίας, των Νήσων Μάρσαλ, της Μάλτας και του Παναμά.</seg>
                    <seg xml:id="ParlaMint-GR_2021-01-27-S1-commons.seg751">Το λεγόμενο «εφοπλιστικό θαύμα» στήθηκε με την εκμετάλλευση των ναυτεργατών, με την πολιτική και των κυβερνήσεων και τις πλάτες του εργοδοτικού κυβερνητικού συνδικαλισμού, του παραμάγαζου της ΠΝΟ. Τα ελληνόκτητα πλοία άνω των χιλίων τόνων dead weight έφτασαν τις τρεις χιλιάδες εννιακόσια εξήντα οκτώ. Οι Έλληνες εφοπλιστές την περίοδο 1990-2020 έριξαν στις θάλασσες χίλια πεντακόσια δώδεκα νέα καράβια. Είναι στην κορυφή της παγκόσμιας ναυτιλιακής πυραμίδας με τεράστια αφορολόγητη περιουσία.</seg>
                    <seg xml:id="ParlaMint-GR_2021-01-27-S1-commons.seg752">Τελειώνω σύντομα, κυρία Πρόεδρε.</seg>
                    <seg xml:id="ParlaMint-GR_2021-01-27-S1-commons.seg753">Κάθε χρόνο χτίζουν πλοία δισεκατομμυρίων δολαρίων. Την περίοδο 2018-2020 αγόρασαν μεταχειρισμένα πλοία αξίας 11 δισεκατομμυρίων δολαρίων. Αυτά είναι τα αποτελέσματα της πολιτικής των κυβερνήσεων της Νέας Δημοκρατίας, του ΠΑΣΟΚ και του ΣΥΡΙΖΑ. Χιλιάδες ναυτεργάτες πετάχτηκαν στον δρόμο, οδηγήθηκαν στη χρόνια ανεργία και ελάχιστοι πήραν το επίδομα πείνας.</seg>
                    <seg xml:id="ParlaMint-GR_2021-01-27-S1-commons.seg754">Την περίοδο 1994-2018, παρά τη μεγάλη αύξηση του στόλου, χάθηκαν δεκαοκτώ χιλιάδες πεντακόσιες θέσεις εργασίας στα φορτηγά, στα δεξαμενόπλοια, στα επιβατικά πλοία, μειώθηκαν δραματικά οι συντάξεις και καθηλώθηκαν οι μισθοί, καταργήσατε τη συλλογική σύμβαση των ποντοπόρων πλοίων, για να αμείβονται αυτοί που θα θαλασσοπνίγονται με τους μισθούς πείνας της ΙTF, της Διεθνούς Ομοσπονδίας Μεταφορών.</seg>
                    <seg xml:id="ParlaMint-GR_2021-01-27-S1-commons.seg755">Τα φτερά σας, κύριοι της Κυβέρνησης και κάθε κυβέρνησης, πέφτουν όταν οι ναυτεργάτες απεργούν μαζικά και διεκδικούν τα δικαιώματά τους. Τότε όλες οι κυβερνήσεις επιστρατεύουν τις δυνάμεις καταστολής. Αλλά ό,τι φοβάστε θα το πάθετε. Οι ναυτεργάτες, οι νησιώτες, οι πλοηγοί, οι σπουδαστές των Ακαδημιών Εμπορικού Ναυτικού έχουν το δίκιο με το μέρος τους και θα το διεκδικήσουν αποφασιστικά.</seg>
                    <seg xml:id="ParlaMint-GR_2021-01-27-S1-commons.seg756">Τέλος, για τον κύριο Υπουργό, είναι χιλιάδες ναυτεργάτες εγκλωβισμένοι στα ποντοπόρα πλοία και τα μέτρα που έχετε πάρει για τον επαναπατρισμό τους είναι ελάχιστα. Το πρόβλημα οξύνεται και απαιτούμε σήμερα και από αυτό το Βήμα να πάρετε σε συνεργασία με το Υπουργείο Εξωτερικών και όλες τις αρμόδιες αρχές τα αναγκαία, τα κατάλληλα μέτρα για τον επαναπατρισμό των Ελλήνων ναυτεργατών που έχουν οδηγηθεί σε αδιέξοδο.</seg>
                    <seg xml:id="ParlaMint-GR_2021-01-27-S1-commons.seg757">Σας ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u88" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg758">Ευχαριστούμε, κύριε συνάδελφε.</seg>
                    <seg xml:id="ParlaMint-GR_2021-01-27-S1-commons.seg759">Τον λόγο έχει τώρα ο Υπουργός Ναυτιλίας και Νησιωτικής Πολιτικής κ. Πλακιωτάκης.</seg>
                </u>
                <u xml:id="ParlaMint-GR_2021-01-27-S1-commons.u89" ana="#regular" who="#ΠΛΑΚΙΩΤΑΚΗΣ_ΙΩΣΗΦ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg760">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-27-S1-commons.seg761">Κυρίες και κύριοι συνάδελφοι, δεν μπορώ, αλλά και δεν θέλω να κρύψω την ικανοποίησή μου ως Βουλευτής, ως Υπουργός αυτής της Κυβέρνησης αλλά και ως νησιώτης, γιατί μετά από συστηματική προσπάθεια, εξαντλητική διαβούλευση, αλλά και γόνιμη συζήτηση στην αρμόδια κοινοβουλευτική επιτροπή εισηγούμαι σήμερα στην Ολομέλεια του ελληνικού Κοινοβουλίου ένα σχέδιο νόμου που αλλάζει τα δεδομένα στον τρόπο με τον οποίο το ελληνικό κράτος προσεγγίζει τα νησιά και τους νησιώτες.</seg>
                    <seg xml:id="ParlaMint-GR_2021-01-27-S1-commons.seg762">Όπως γνωρίζετε το 18,7% της συνολικής επιφάνειας του εδάφους της πατρίδας μας αποτελείται από νησιά, στα οποία διαμένει το 15,1% του συνολικού πληθυσμού μας, ενώ τα νησιά και οι οικονομικές δραστηριότητες που αναπτύσσονται σ' αυτά, στη θάλασσα αλλά και στον παράκτιο χώρο τους, είναι σημαντικοί πλουτοπαραγωγικοί πόροι για τη χώρα μας.</seg>
                    <seg xml:id="ParlaMint-GR_2021-01-27-S1-commons.seg763">Παρά το γεγονός αυτό, η νησιωτικότητα δεν αντιμετωπίστηκε ποτέ στη σωστή της διάσταση, με ολοκληρωμένο και στρατηγικό σχεδιασμό. Γι' αυτό τα νησιά μας αντιμετωπίζουν ακόμη δυσκολίες προσβασιμότητας, προσπελασιμότητας και διασφάλισης ελάχιστων στρατηγικών υποδομών και παροχών.</seg>
                    <seg xml:id="ParlaMint-GR_2021-01-27-S1-commons.seg764">Το σχέδιο νόμου που συζητούμε σήμερα αλλάζει τα δεδομένα στον τρόπο με τον οποίο το ελληνικό κράτος προσεγγίζει τη νησιωτικότητα αλλά και τους νησιώτες και συνιστά μια σημαντική τομή στην αναπτυξιακή πορεία των νησιών.</seg>
                    <seg xml:id="ParlaMint-GR_2021-01-27-S1-commons.seg765">Για πρώτη φορά θεσμοθετείται η διαμόρφωση πολιτικής για τη νησιωτική Ελλάδα. Για πρώτη φορά οι αποσπασματικές παρεμβάσεις δίνουν τη θέση τους σε μια ολιστική στρατηγική προσέγγιση. Για πρώτη φορά εισάγεται η υποχρέωση για εθνική στρατηγική για τον νησιωτικό χώρο, με σαφείς και μετρήσιμους δείκτες - στόχους, τόσο στο εθνικό όσο και στο περιφερειακό επίπεδο, και συγκεκριμένες πολιτικές περιφερειακής ανάπτυξης. Για πρώτη φορά η στρατηγική αυτή αναφέρεται στο σύνολο των διαθέσιμων πόρων που μπορούν να αξιοποιηθούν και περιλαμβάνει συγκεκριμένα χρηματοδοτικά εργαλεία για να υλοποιηθεί.</seg>
                    <seg xml:id="ParlaMint-GR_2021-01-27-S1-commons.seg766">Για πρώτη φορά το Υπουργείο Ναυτιλίας και Νησιωτικής Πολιτικής ενεργοποιείται σε ρόλο συντονιστικό για τη συνολική κινητοποίηση του κρατικού μηχανισμού. Για πρώτη φορά, επιτρέψτε μου να πω, δικαιώνεται 100% το δεύτερο σκέλος του ονόματος του Υπουργείου Ναυτιλίας και Νησιωτικής Πολιτικής. Το τρίπτυχο «νησιωτικότητα - θαλάσσια οικονομία - γαλάζια ανάπτυξη» αποτελεί δομικό συστατικό της πολιτικής μας.</seg>
                    <seg xml:id="ParlaMint-GR_2021-01-27-S1-commons.seg767">Το σχέδιο νόμου βρίσκεται στην καρδιά της πολιτικής αντίληψης και προσέγγισης του Κυριάκου Μητσοτάκη και της Κυβέρνησης της Νέας Δημοκρατίας. Η Ελλάδα πρέπει να κεφαλαιοποιήσει πρωτοβουλίες, προτάσεις και προγράμματα που τα προηγούμενα χρόνια υλοποιούντο στερούμενα ενός πλαισίου στρατηγικής και χωρίς συντονισμό.</seg>
                    <seg xml:id="ParlaMint-GR_2021-01-27-S1-commons.seg768">Εν απουσία του στρατηγικού πλαισίου, που σήμερα εισάγουμε, δημιουργήθηκε πανσπερμία έργων, προτάσεων, παρεμβάσεων, που πλέον θα αποκτήσουν συνοχή αλλά και νόημα, προκειμένου κάθε ευρώ που «πέφτει» στα νησιά μας να πιάνει τόπο και να απαντά στις υπαρκτές και σημαντικές ανάγκες.</seg>
                    <seg xml:id="ParlaMint-GR_2021-01-27-S1-commons.seg769">Είναι ένα νομοσχέδιο που για πρώτη φορά το κράτος δημιουργεί το πλαίσιο για να αναλάβει τις ευθύνες του απέναντι στις τοπικές κοινωνίες και εισάγει διατάξεις για να διασφαλίσει το ελάχιστο που οφείλει το κράτος στους νησιώτες και κυρίως κρίσιμες υποδομές στις δημόσιες λειτουργίες, όπως τα λιμάνια, οι ακτοπλοϊκές συνδέσεις και σαφώς και πολλές άλλες προτεραιότητες. Για όλα τα άλλα αναλαμβάνει η τοπική αυτοδιοίκηση και οι φορείς. Δεν υποκαθιστά - και αυτό αξίζει να το σημειώσουμε - το Υπουργείο Ναυτιλίας κανέναν. Το κράτος πρέπει να παρεμβαίνει εκεί όπου η αγορά αποτυγχάνει, διασφαλίζοντας εδαφική συνοχή, με όρους κοινωνικής και οικονομικής ισορροπίας.</seg>
                    <seg xml:id="ParlaMint-GR_2021-01-27-S1-commons.seg770">Με μεγάλη σαφήνεια και καθαρότητα αποτυπώνεται στο Εθνικό Πρόγραμμα Μεταρρυθμίσεων αλλά και στο Ενοποιημένο Σχέδιο Κυβερνητικής Πολιτικής η υψηλή θέση που κατέχει η νησιωτική πολιτική αλλά και η θάλασσα στην Κυβέρνηση του Κυριάκου Μητσοτάκη. Το μεγαλύτερο έλλειμμα και στοιχείο αναποτελεσματικής άσκησης δημοσίων πολιτικών στον νησιωτικό χώρο ήταν η έλλειψη εξειδικευμένων ή διακριτών προγραμμάτων για τον νησιωτικό χώρο.</seg>
                    <seg xml:id="ParlaMint-GR_2021-01-27-S1-commons.seg771">Μέσω, λοιπόν, του προτεινόμενου νομοσχεδίου προδιαγράφονται τρία διακριτά χρηματοδοτικά εργαλεία, που περιλαμβάνουν πρώτα απ' όλα τη χρηματοδότηση έργων δημοσίου χαρακτήρα, το πρόγραμμα «ΝΕΑΡΧΟΣ». Το πρόγραμμα «ΝΕΑΡΧΟΣ» θα δημιουργηθεί μέσα από τη συνεργασία του Υπουργείου Ναυτιλίας και Νησιωτικής Πολιτικής με το Ταμείο Παρακαταθηκών και Δανείων. Ήδη έχουμε κάνει σχετική προετοιμασία. Ήδη επεξεργαζόμαστε τη σχετική ΚΥΑ και πολύ σύντομα θα είναι έτοιμη, έτσι ώστε, μετά την ψήφιση του νομοσχεδίου, να μπορέσουμε να υλοποιήσουμε το συγκεκριμένο χρηματοδοτικό πρόγραμμα.</seg>
                    <seg xml:id="ParlaMint-GR_2021-01-27-S1-commons.seg772">Στόχος είναι επίσης να πολλαπλασιάσουμε τους πόρους που ετησίως διαθέτει το Υπουργείο για την κάλυψη κρίσιμων έργων δημοσίου χαρακτήρα στους τομείς λιμενικών υποδομών και εγκαταστάσεων. Κάθε χρόνο γνωρίζουμε πολύ καλά ότι το Υπουργείο Ναυτιλίας και Νησιωτικής Πολιτικής διαχειρίζεται το αστρονομικό ποσό των 4,5 εκατομμυρίων ευρώ για δημόσιες επενδύσεις.</seg>
                    <seg xml:id="ParlaMint-GR_2021-01-27-S1-commons.seg773">Στόχος είναι, λοιπόν, να καλύψουμε υπαρκτές και περιβαλλοντικά συνεπείς παρεμβάσεις, με γνώμονα την ασφάλεια της ναυσιπλοΐας, την επάρκεια των υποδομών, αλλά και την προστασία του θαλασσίου περιβάλλοντος, υποδομών αφαλάτωσης και δικτύων διανομής ύδατος, ιδιαίτερα για τα μικρά νησιά, τα απομακρυσμένα και άνυδρα νησιά, τα έργα διαχείρισης και ενέργειας και - προσέξτε - πολυετείς συμβάσεις δημόσιας περιουσίας, δηλαδή άγονες γραμμές. Με τον τρόπο αυτό δημιουργούμε τον πιο κρίσιμο κρίκο της αλυσίδας ανάπτυξης των νησιών, που έχει να κάνει με την επαρκή και ασφαλή διασύνδεση. Ήδη βρισκόμαστε σε συνεργασία στενή και με το Ναυτικό Επιμελητήριο Ελλάδος, αλλά και το ΣΕΕΝ, προχωράμε σε μια ουσιαστική αναβάθμιση του δικτύου άγονων γραμμών και ενισχύουμε εμπράκτως την εδαφική συνοχή του νησιωτικού χώρου.</seg>
                    <seg xml:id="ParlaMint-GR_2021-01-27-S1-commons.seg774">Τώρα θα αναφερθώ στο Πρόγραμμα Χρηματοδότησης της Νησιωτικής Επιχειρηματικότητας. Το Πρόγραμμα Νησιωτικής Επιχειρηματικότητας θα υλοποιηθεί σε διαδοχικούς κύκλους σε συνεργασία με την Ελληνική Αναπτυξιακή Τράπεζα. Στο πλαίσιο αυτό έχουμε αναθέσει μελέτη στο Πανεπιστήμιο Πειραιώς. Διεξήχθη για πρώτη φορά έρευνα σε νησιωτικές επιχειρήσεις, η οποία ανέδειξε ότι η λειτουργική υποστήριξη στη μικροεπιχειρηματικότητα των νησιών αποτελεί τον πιο κρίσιμο παράγοντα για τη διατήρηση της επιχειρηματικότητας στα νησιά μας, ενώ παράλληλα το χρηματοδοτικό κενό ανά επιχείρηση είναι μικρότερο των 100.000 ευρώ, επομένως μιλάμε για μικροεπενδύσεις και λειτουργικά έξοδα σε ορίζοντα λίγων ετών.</seg>
                    <seg xml:id="ParlaMint-GR_2021-01-27-S1-commons.seg775">Ταμείο Θαλάσσιας Οικονομίας και Γαλάζιας Οικονομίας, πρόκειται για το Ταμείο Χαρτοφυλακίου, που θα συσταθεί σε συνεργασία του Υπουργείου με την Αναπτυξιακή Τράπεζα και θα εστιάζει στη χρηματοδότηση υφιστάμενων και νέων επιχειρήσεων που δραστηριοποιούνται είτε επιθυμούν να στρέψουν το παραγωγικό τους μοντέλο σε δραστηριότητες της θαλάσσιας οικονομίας. Δίνουμε έμφαση στους τομείς της ναυτιλιακής τεχνολογίας, του ναυτιλιακού ή και ναυπηγικού εξοπλισμού, ανάπτυξης εφαρμογών και χρήση τεχνολογίας. Δημιουργούμε ένα ελληνικό Blue Investment Fund, κατά τα πρότυπα αντίστοιχων ευρωπαϊκών ταμείων.</seg>
                    <seg xml:id="ParlaMint-GR_2021-01-27-S1-commons.seg776">Και βέβαια δεν σταματάμε εδώ. Προβλέπουμε, επίσης, εκπόνηση ετήσιας έκθεσης αξιολόγησης πολιτικών στον νησιωτικό χώρο. Συστήνουμε Εθνικό Μητρώο Φορέων Θαλάσσιας Οικονομίας, πρόκειται για την πεμπτουσία του συμμετοχικού σχεδιασμού και της δικτύωσης με κανόνες. Η τετραπλή έλικα ως μοντέλο συνεργασιών και εν τέλει μοντέλο δημοκρατικού σχεδιασμού παίρνει σάρκα και οστά, γεγονός που επισημάνθηκε και μέσω της διαβούλευσης και η Σύνοδος των Πρυτάνεων το εξήρε ως βασική τομή του νομοσχεδίου.</seg>
                    <seg xml:id="ParlaMint-GR_2021-01-27-S1-commons.seg777">Διαμορφώνουμε ειδικό πρόγραμμα θεσμικής ενδυνάμωσης φορέων της θαλάσσιας οικονομίας. Δημιουργούμε Πλατφόρμα Ενιαίας Παρακολούθησης και Τεκμηρίωσης στους τομείς της εθνικής στρατηγικής. Η δημόσια διοίκηση οφείλει να έχει ανοικτά και προσβάσιμα δεδομένα, για να μπορέσει να στηρίξει τη δικτύωση και τη διαχείριση σύνθετων πληροφοριών.</seg>
                    <seg xml:id="ParlaMint-GR_2021-01-27-S1-commons.seg778">Θέλω να ευχαριστήσω σ' αυτό το σημείο όλους όσοι εργάστηκαν για τη σύνταξη αυτού του νομοσχεδίου, τα συναρμόδια Υπουργεία, όσους συμμετείχαν στη δημόσια διαβούλευση, καθώς και τους περιφερειάρχες, δημάρχους, τους τριακόσιους είκοσι επτά κοινωνικούς εταίρους και φορείς που πήραν μέρος στους δεκατέσσερις περιφερειακούς διαλόγους που διοργανώσαμε. Συνέβαλαν όλοι καθοριστικά, έτσι ώστε να υπάρχει μια πραγματική αλλαγή στην αναπτυξιακή πορεία των νησιών μας.</seg>
                    <seg xml:id="ParlaMint-GR_2021-01-27-S1-commons.seg779">Ήδη μέσω της επιτελικής δομής ΕΣΠΑ του Υπουργείου μας και λαμβάνοντας υπ' όψιν τα συμπεράσματα της διαβούλευσης, εκπονήσαμε ειδική μελέτη και ενσωματώσαμε με τεκμηριωμένο τρόπο στο υπό διαπραγμάτευση κείμενο του ΕΣΠΑ 2021-2027 σαφείς και εκτενείς αναφορές για την ανάγκη ολοκληρωμένων χρηματοδοτήσεων στο πλαίσιο του στόχου πολιτικής 3 και 5 της νέας ευρωπαϊκής πολιτικής συνοχής. Αυτό γίνεται για πρώτη φορά και οφείλεται στη σοβαρότητα με την οποία αντιμετωπίζουμε το θέμα. Πρόκειται για ένα νομοσχέδιο με δυναμική εφαρμογής και με συνεκτική άρμοση με κρίσιμες πολιτικές και προγράμματα της Ευρωπαϊκής Ένωσης και διαθέτει εκείνη τη λογική συνέχεια για να διασφαλίσει τους αναγκαίους πόρους για τα νησιά μας.</seg>
                    <seg xml:id="ParlaMint-GR_2021-01-27-S1-commons.seg780">Στις 2 Φεβρουαρίου του τρέχοντος έτους η χώρα μας μαζί με τους αρμόδιους Υπουργούς σαράντα δύο κρατών - μελών από την Ευρώπη, τη Βόρειο Αφρική, τη Μέση Ανατολή, μέλη του Διακυβερνητικού Οργανισμού «Ένωση για τη Μεσόγειο» συνυπογράφει τη δεύτερη υπουργική διακήρυξη για τη γαλάζια οικονομία για την ερχόμενη πενταετία έως το 2025. Είναι το επιστέγασμα ευρείας διαβούλευσης μεταξύ όλων των κρατών - μελών, που κράτησε παραπάνω από έναν χρόνο, ώστε να αποτυπωθούν οι βασικές θεματικές προτεραιότητες στη βιώσιμη γαλάζια οικονομία και να τεθούν οι βασικοί αναπτυξιακοί στόχοι. Συστηματικά, αθόρυβα, αλλά και αποτελεσματικά η χώρα μας πλέον επηρεάζει την ευρωπαϊκή ατζέντα. Από ουραγός γίνεται διαμορφωτής και νιώθω πραγματικά υπερήφανος που θα είμαι σε θέση να παρουσιάσω τις νομοθετικές και επιχειρησιακές πρωτοβουλίες της Ελλάδος σε εκπροσώπους σαράντα δύο χωρών της Μεσογείου.</seg>
                    <seg xml:id="ParlaMint-GR_2021-01-27-S1-commons.seg781">Το 2015 στην αντίστοιχη συνδιάσκεψη η Ελλάδα απουσίαζε. Προφανώς ο ΣΥΡΙΖΑ είχε να αντιμετωπίσει την κρίση που είχε δημιουργήσει. Απόφασή μας, σύμφωνα με τις οδηγίες του Πρωθυπουργού Κυριάκου Μητσοτάκη, είναι η υλοποίηση των όσων προβλέπονται να ξεκινήσει αμέσως μετά την ψήφισή του, να τηρηθούν τα χρονοδιαγράμματα, να έχουμε σύντομα, απτά και θετικά αποτελέσματα για τους νησιώτες μας. Γι' αυτό και έχουμε θέσει δεσμευτικές προθεσμίες για κρίσιμες διατάξεις, όπως είναι η εκπόνηση της εθνικής στρατηγικής μέσα σε έξι μήνες από τη δημοσίευση του νόμου.</seg>
                    <seg xml:id="ParlaMint-GR_2021-01-27-S1-commons.seg782">Κυρίες και κύριοι συνάδελφοι, ο ελληνικός θαλάσσιος χώρος του Αιγαίου, της Κρήτης, του Ιονίου στην Ανατολική Μεσόγειο έχει ταυτόχρονα διεθνή και ευρωπαϊκό χαρακτήρα. Η πρόσφατη επικύρωση και επισημοποίηση της επέκτασης των χωρικών υδάτων στο Ιόνιο στα δώδεκα ναυτικά μίλια δημιουργεί νέα δεδομένα, επεκτείνοντας τον ζωτικό θαλάσσιο χώρο της πατρίδας μας και η ύπαρξη ολοκληρωμένης στρατηγικής για την αναπτυξιακή του διαχείριση είναι προφανώς κρίσιμης σημασίας.</seg>
                    <seg xml:id="ParlaMint-GR_2021-01-27-S1-commons.seg783">Η οικονομική, κοινωνική και εδαφική συνοχή του θαλάσσιου και νησιωτικού μας χώρου αποτελεί δικλίδα προστασίας των εθνικών και κυριαρχικών μας δικαιωμάτων. Και αυτό δεν πρέπει να παραγνωρίζεται από κανέναν.</seg>
                    <seg xml:id="ParlaMint-GR_2021-01-27-S1-commons.seg784">Επιτρέψτε μου, όμως, να αναφερθώ και σε ορισμένες ιδιαίτερα χρήσιμες διατάξεις που εισάγονται με το παρόν νομοσχέδιο και σχετίζονται με την ανταγωνιστικότητα της χώρας μας στον τομέα των λιμένων, της ναυτιλίας, της ναυτικής εκπαίδευσης, του Λιμενικού Σώματος και του πολιτικού προσωπικού.</seg>
                    <seg xml:id="ParlaMint-GR_2021-01-27-S1-commons.seg785">Σχετικά τώρα με την πολιτική μας με την Πλοηγική Υπηρεσία, γιατί πολύς λόγος έγινε σ' αυτή την Αίθουσα, επιτρέψτε μου να ξεκαθαρίσω ότι είναι και παραμένει δημόσιος ο χαρακτήρας της παρεχόμενης Πλοηγικής Υπηρεσίας. Καμμία έκπτωση σε ζητήματα ασφάλειας της ναυσιπλοΐας. Πρόθεσή μας είναι να αναβαθμιστεί ακόμη περισσότερο η Πλοηγική Υπηρεσία. Για τον σκοπό αυτό, προχωρήσαμε στην πρόσληψη επτά νέων πλοηγών το 2020, ενώ προχωρήσαμε και τη διαγωνιστική διαδικασία και σύντομα θα έχουμε ανάδοχο για την κατασκευή και προμήθεια επτά νέων πλοηγίδων, καθώς και την αντικατάσταση μηχανών σε υφιστάμενες πλοηγίδες. Σταθερός μας στόχος είναι η αύξηση των οργανικών θέσεων.</seg>
                    <seg xml:id="ParlaMint-GR_2021-01-27-S1-commons.seg786">Ξεκαθαρίζω, επίσης, μέσα σε αυτή την Αίθουσα ότι κανένας πλοηγός δεν πρόκειται να χάσει τη δουλειά του. Η προσφορά των Ελλήνων πλοηγών είναι διαχρονική και μη αμφισβητήσιμη και συμβάλλουν τα μέγιστα στην εδραίωση της ασφάλειας των ελληνικών λιμένων. Η ρύθμιση που εισάγουμε αναφέρεται στην παροχή πιστοποιητικού, το οποίο αποτελεί, αν μη τι άλλο, διεθνή πρακτική. Όμως, θέλω να ξεκαθαρίσω ότι θα χορηγείται με αυστηρότατες προϋποθέσεις.</seg>
                    <seg xml:id="ParlaMint-GR_2021-01-27-S1-commons.seg787">Όσον αφορά στον τομέα της ναυτικής εκπαίδευσης, οι ρυθμίσεις που εισάγονται εντάσσονται στο γενικότερο πλαίσιο αναβάθμισης της δημόσιας ναυτικής εκπαίδευσης. Η συνεργασία μας με το Ίδρυμα Ευγενίδου έθεσε τις βάσεις της μεταρρύθμισης της ναυτικής εκπαίδευσης και σύντομα θα είμαστε σε θέση να παρουσιάσουμε έναν νόμο - πλαίσιο για τη ναυτική εκπαίδευση του μέλλοντος και τον πλήρη μετασχηματισμό της.</seg>
                    <seg xml:id="ParlaMint-GR_2021-01-27-S1-commons.seg788">Τώρα, σε συνεργασία με το Υπουργείο Ψηφιακής Διακυβέρνησης υλοποιούμε εκτεταμένο πρόγραμμα ψηφιακών έργων για το σύστημα παρακολούθησης σπουδαστών σε ΑΕΝ και σε ΚΕΣΕΝ. Ψηφιοποιούμε πλήρως τη διαδικασία έκδοσης πιστοποιητικών αποδεικτικών ναυτικής ικανότητας και βάζουμε τέλος στις εικόνες πολύωρων αναμονών των ναυτικών μας για να παραλάβουν ένα έγγραφο. Αρκεί να σας πω ότι την τελευταία πενταετία η αντίστοιχη υπηρεσία εξέδωσε πάνω από εβδομήντα χιλιάδες έγγραφα. Επομένως είναι εύκολα αντιληπτό το διοικητικό βάρος και η ταλαιπωρία των ναυτικών μας. Τώρα με ένα κλικ θα έχουν το δικαίωμα και την πρόσβαση να παίρνουν αυτό το πιστοποιητικό.</seg>
                    <seg xml:id="ParlaMint-GR_2021-01-27-S1-commons.seg789">Κυρίες και κύριοι συνάδελφοι, επιτρέψτε μου να σταθώ σε μία άλλη επίσης σημαντική καινοτομία που εισάγουμε μέσω του νομοσχεδίου. Αναφέρομαι στη σύσταση της Εθνικής Ενιαίας Πλατφόρμας Λιμενικής Κοινότητας ή κοινώς Port Community System. Πρόκειται για ένα έργο - σημαία και υψηλής προστιθέμενης αξίας, στο πλαίσιο του ψηφιακού μετασχηματισμού της εθνικής λιμενικής πολιτικής. Προάγεται η διαφάνεια, η ταχύτητα και η ασφάλεια πληροφοριών και δεδομένων που σχετίζονται με τις λιμενικές υπηρεσίες.</seg>
                    <seg xml:id="ParlaMint-GR_2021-01-27-S1-commons.seg790">Επιπλέον, για το Αρχηγείο του Λιμενικού Σώματος - Ελληνικής Ακτοφυλακής ενεργοποιούμε κατά τρόπο συγκροτημένο αλλά και συνεκτικό τις δυνατότητες που προσφέρει ο ν.4412/2016 για τον ορισμό χωριστών επιχειρησιακών μονάδων, προκειμένου να δώσουμε σε κρίσιμες αποκεντρωμένες υπηρεσίες και δομές τη δυνατότητα για αναθέσεις μικρής κλίμακας και για απολύτως αναγκαίες δαπάνες. Για παράδειγμα, είναι πλέον ζωτικής σημασίας για τα καύσιμα ενός σκάφους το τοπικό λιμεναρχείο να συνάπτει με απόλυτη διαφάνεια συμβάσεις σε τοπικό επίπεδο. Είχε αποδεχθεί ότι οι κεντρικές προμήθειες και διαγωνιστικές διαδικασίες παρήγαγαν και γραφειοκρατία αλλά και στις περισσότερες περιπτώσεις, αδυναμία κάλυψης των αναγκών σε κρίσιμες περιοχές.</seg>
                    <seg xml:id="ParlaMint-GR_2021-01-27-S1-commons.seg791">Και έρχομαι στο άρθρο 30, που αφορά την περιβαλλοντική αδειοδότηση για το VTMIS και το ΕΣΟΘΕ. Η διάταξη αυτή αναφέρεται στην ολοκλήρωση εξοπλισμού επιτήρησης και μέσων για την ασφάλεια της ναυσιπλοΐας.</seg>
                    <seg xml:id="ParlaMint-GR_2021-01-27-S1-commons.seg792">Αγαπητοί συνάδελφοι, μου κάνει εντύπωση ότι έρχεται τώρα ο ΣΥΡΙΖΑ να μας πει ότι ανησυχεί, διότι το συγκεκριμένο έργο θα απενταχθεί από τα ευρωπαϊκά προγράμματα. Μα, το έχετε κάνει ήδη. Δεν μιλάνε στο σπίτι του κρεμασμένου για σκοινί! Και ξέρετε πάρα πολύ καλά ότι ο ΣΥΡΙΖΑ ουδέποτε ήθελε στην ουσία το συγκεκριμένο έργο και γι' αυτό και κωλυσιεργούσε και γι' αυτό είχαμε τα γνωστά αποτελέσματα. Όμως, ξέχασα, τότε είχαμε την πολιτική και τη λογική των ανοικτών συνόρων! Ήδη όμοια έργα με το Εθνικό Σύστημα Ολοκληρωμένης Θαλάσσιας Επιτήρησης και το Εθνικό Σύστημα Διαχείρισης Θαλάσσιας Κυκλοφορίας, έργα του τομέα άμυνας, εξαιρούνται και σε συνεργασία με το Υπουργείο Περιβάλλοντος ενσωματώνουμε και τα έργα του Λιμενικού Σώματος στις ίδιες διατάξεις.</seg>
                    <seg xml:id="ParlaMint-GR_2021-01-27-S1-commons.seg793">Όσον αφορά τώρα το ηλεκτρονικό ναυλοσύμφωνο, νομίζω πως είναι αυτονόητο ότι η ψηφιοποίηση είναι βασικός στόχος του κράτους και της Κυβέρνησης. Απώτερος στόχος είναι η πλήρης ηλεκτρονικοποίηση του εγχάρτου ναυλοσυμφώνου σε σύνδεση με την ΑΑΔΕ, τις υπηρεσίες του Υπουργείου Ναυτιλίας και Νησιωτικής Πολιτικής και τα λιμεναρχεία, στο πλαίσιο της ψηφιακής μετάβασης του κράτους.</seg>
                    <seg xml:id="ParlaMint-GR_2021-01-27-S1-commons.seg794">Το πολιτικό προσωπικό του Υπουργείου Ναυτιλίας και Νησιωτικής Πολιτικής αποτελεί διαχρονικά έναν ευαίσθητο και εξόχως σημαντικό κρίκο της λειτουργίας του.</seg>
                    <seg xml:id="ParlaMint-GR_2021-01-27-S1-commons.seg795">Όσον αφορά στο ζήτημα των οργανικών θέσεων, βρίσκεται σήμερα σε εξέλιξη η διαδικασία κάλυψης θέσεων από ιδιωτικοποιηθέντες φορείς και επιχειρήσεις. Αμέσως μετά θα γίνει αξιολόγηση της κατάστασης που θα έχει διαμορφωθεί και, εφόσον παραμένουν κενά, θα αναληφθούν οι απαραίτητες ενέργειες για την πλήρωση των κενών θέσεων που θα έχουν προκύψει.</seg>
                    <seg xml:id="ParlaMint-GR_2021-01-27-S1-commons.seg796">Έρχομαι τώρα στο άρθρο 25, για την ανανέωση των συμβάσεων λιμενικών υπηρεσιών παραλαβής και διαχείρισης αποβλήτων. Προσέξτε τι συμβαίνει εδώ: Ο ΣΥΡΙΖΑ με τον ν.4504/2007 νομοθέτησε αποσπασματικά μία από τις επτά λιμενικές υπηρεσίες, παραβιάζοντας τον ευρωπαϊκό κανονισμό και μία νομοθετική διάταξη η οποία ουδέποτε εφαρμόστηκε. Ερχόμαστε εμείς τον Μάρτιο του 2020 και ουσιαστικά καταργούμε το συγκεκριμένο άρθρο. Επομένως ανοίγει ο δρόμος για την εφαρμογή του ευρωπαϊκού κανονισμού. Επειδή, όμως, από την κατάργηση του άρθρου 105 και έπειτα έχει παρατηρηθεί ότι αρκετοί φορείς δεν έχουν ολοκληρώσει τις διαδικασίες για επιλογή αναδόχων, εμείς τους δίνουμε μία μικρή παράταση, έτσι ώστε αφού έχουν ξεκινήσει τις διαδικασίες του ευρωπαϊκού κανονισμού μέχρι 31 Μαρτίου να ολοκληρώσουν τη διαδικασία.</seg>
                    <seg xml:id="ParlaMint-GR_2021-01-27-S1-commons.seg797">Και προσέξτε, ο ευρωπαϊκός κανονισμός ξεκινάει από την πλήρη απελευθέρωση των λιμενικών υπηρεσιών και μπορεί να καταλήξει και σε έναν ανάδοχο υπό συγκεκριμένους όρους και προϋποθέσεις. Αυτά τα λέω, επειδή σε αυτή την Αίθουσα έχω ακούσει για μονοπώλια και για φωτογραφικές διατάξεις. Όμως, πριν μιλήσετε, θα πρέπει να γνωρίζετε τι ακριβώς λέει ο ευρωπαϊκός κανονισμός.</seg>
                    <seg xml:id="ParlaMint-GR_2021-01-27-S1-commons.seg798">Ερχόμαστε τώρα στο Λιμενικό Σώμα, στην Ελληνική Ακτοφυλακή. Από την πρώτη μέρα ανάληψης των καθηκόντων μου, πρωταρχικός στόχος κατέστη η έμπρακτη και ουσιαστική στήριξη των ανδρών και των γυναικών του Λιμενικού Σώματος.</seg>
                    <seg xml:id="ParlaMint-GR_2021-01-27-S1-commons.seg799">Έχουμε καταθέσει και υλοποιούμε ένα μακρόπνοο και πρωτοφανές για τα δεδομένα του Υπουργείου Ναυτιλίας εξοπλιστικό πρόγραμμα 600 εκατομμυρίων ευρώ, ενώ για τη νέα προγραμματική περίοδο το εξοπλιστικό πρόγραμμα θα υπερβεί τα 800 εκατομμύρια ευρώ και είναι πραγματικότητα ότι μετά από πάρα πολλά χρόνια αυξήσαμε τις οργανικές θέσεις του σώματος κατά χίλια πεντακόσια άτομα. Το Σώμα μεγάλωσε επί των ημερών μας.</seg>
                    <seg xml:id="ParlaMint-GR_2021-01-27-S1-commons.seg800">Με το υπό συζήτηση νομοσχέδιο, με το άρθρο 34, επεκτείνουμε την ενδυνάμωση του Λιμενικού Σώματος κατά ενενήντα πέντε στελέχη, μέσω της πρόσληψης επιπλέον προσωπικού από τους επιλαχόντες.</seg>
                    <seg xml:id="ParlaMint-GR_2021-01-27-S1-commons.seg801">Συνεπώς για το 2021 καλύπτουμε ήδη το 23% της αύξησης, δηλαδή εισέρχονται στο σώμα συνολικά τριακόσια σαράντα τρία νέα στελέχη. Και αν συνυπολογίσουμε και τις κατατάξεις των διαγωνισμών του 2020, αυτό το νούμερο αυξάνεται στα πεντακόσια σαράντα τρία στελέχη. Αυτό, κυρίες και κύριοι συνάδελφοι, είναι στήριξη στην πράξη.</seg>
                    <seg xml:id="ParlaMint-GR_2021-01-27-S1-commons.seg802">Τώρα, ερχόμαστε σε μια πολύ σημαντική νομοθετική παρέμβαση, την ενεργοποίηση του Συνηγόρου του Λιμενικού, η οποία ρύθμιση εναρμονίζεται πλήρως με το τεκμήριο της αθωότητας. Ξεπερνιούνται οι αγκυλώσεις που είχαν καταστήσει τον θεσμό σε αχρησία. Επεκτείνεται το πεδίο ορισμού και καταλαμβάνει και τα ενδεχόμενα πολιτικά δικαστήρια, ενώ δίνεται η δυνατότητα προκαταβολής μέρους των δικαστικών εξόδων, που είναι τόσο απαραίτητα για κάθε στέλεχος. Προστατεύεται από την πολιτεία αποτελεσματικά όποιο στέλεχος βάλλεται άδικα στην πράξη.</seg>
                    <seg xml:id="ParlaMint-GR_2021-01-27-S1-commons.seg803">Η Κυβέρνηση και εγώ προσωπικά είμαστε αποφασισμένοι να ακούμε και να συνδράμουμε τον κάθε λιμενικό, το κάθε στέλεχος που υπηρετεί την πατρίδα. Είμαστε αποφασισμένοι να είμαστε δίπλα του στη ζωή του, την υπηρεσία του, το καθήκον του.</seg>
                    <seg xml:id="ParlaMint-GR_2021-01-27-S1-commons.seg804">Με όση θέρμη προστατεύουν τα θαλάσσια σύνορά μας, το θαλάσσιο περιβάλλον, με την ίδια θέρμη προστατεύουμε και ενισχύουμε το σώμα με σύγχρονα επιχειρησιακά μέσα, με προσωπικό και ρυθμίσεις απαραίτητες για να επιτελούν το έργο τους απρόσκοπτα.</seg>
                    <seg xml:id="ParlaMint-GR_2021-01-27-S1-commons.seg805">Τέλος, υπάρχουν σημαντικές ρυθμίσεις και για τη στήριξη των ναυτικών μας αλλά και για τη μείωση των ανταποδοτικών τελών των λιμενικών δικαιωμάτων.</seg>
                    <seg xml:id="ParlaMint-GR_2021-01-27-S1-commons.seg806">Κυρίες και κύριοι, το παρόν σχέδιο νόμου προωθεί την ελληνική ναυτιλία, τη ναυτοσύνη, τη ναυτική εκπαίδευση, οδηγεί τα λιμάνια μας, τις λιμενικές υπηρεσίες, τον θαλάσσιο τουρισμό στη μετά COVID εποχή. Συνδράμει τα στελέχη του Υπουργείου μας και τα στελέχη του Λιμενικού Σώματος, της Ελληνικής Ακτοφυλακής.</seg>
                    <seg xml:id="ParlaMint-GR_2021-01-27-S1-commons.seg807">Κυρίως, όμως, το νομοσχέδιο συνιστά έναν νέο, συγκροτημένο και αποτελεσματικό δρόμο για την ανάπτυξη των νησιών μας, μια ουσιαστική παρέμβαση, που δίνει νόημα και περιεχόμενο στη νησιωτικότητα, με συγκεκριμένα μέσα και εργαλεία χρηματοδότησης.</seg>
                    <seg xml:id="ParlaMint-GR_2021-01-27-S1-commons.seg808">Η στήριξη των νησιωτών, αλλά και των νησιών μας, κυρίες και κύριοι συνάδελφοι, δεν είναι θέμα μιας κυβέρνησης ή ενός κόμματος. Είναι ένα θέμα εθνικό, είναι ένα θέμα όλων μας.</seg>
                    <seg xml:id="ParlaMint-GR_2021-01-27-S1-commons.seg809">Γι' αυτό, σας ζητώ να το υπερψηφίσουμε, να δείξουμε στους νησιώτες μας ότι το ελληνικό Κοινοβούλιο βάζει την ευημερία τους και την αναπτυξιακή τους προοπτική πάνω από τις κομματικές αντιπαραθέσεις. Και πιστεύω ότι όλοι οι νησιώτες μας το αξίζουν.</seg>
                    <seg xml:id="ParlaMint-GR_2021-01-27-S1-commons.seg810">Κυρία Πρόεδρε, θα ήθελα να συμπληρώσω με τροπολογίες. Να το κάνω τώρα ή αργότερα;</seg>
                </u>
                <u xml:id="ParlaMint-GR_2021-01-27-S1-commons.u90" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg811">Μπορείτε να το κάνετε τώρα, κύριε Υπουργέ.</seg>
                </u>
                <u xml:id="ParlaMint-GR_2021-01-27-S1-commons.u91" ana="#regular" who="#ΠΛΑΚΙΩΤΑΚΗΣ_ΙΩΣΗΦ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg812">Θα περάσω τώρα εν τάχει στις τροπολογίες.</seg>
                    <seg xml:id="ParlaMint-GR_2021-01-27-S1-commons.seg813">Κατ' αρχάς, για την τροπολογία όσον αφορά τις κυρώσεις, με τη διάταξη τη συγκεκριμένη εξορθολογίζεται ένα πρωτοφανές πλαίσιο διοικητικών κυρώσεων προσωπικής βάσης, που είχε θεσπίσει η κυβέρνηση του ΣΥΡΙΖΑ, για την υπέρβαση του ωραρίου των ναυτικών.</seg>
                    <seg xml:id="ParlaMint-GR_2021-01-27-S1-commons.seg814">Θα ήθελα να καταστήσω, κατ' αρχάς, απολύτως σαφές ότι τιμούμε και προασπίζουμε τα δικαιώματα των ναυτικών. Από την άλλη, όμως, δεν είναι δυνατόν να διατηρήσουμε ένα τέτοιο καθεστώς κυρώσεων.</seg>
                    <seg xml:id="ParlaMint-GR_2021-01-27-S1-commons.seg815">Για να γίνει ευκολότερα αντιληπτό, θα σας φέρω ένα απλό παράδειγμα, για να το κατανοήσουμε όλοι. Φανταστείτε ότι για ένα πλοίο με πλήρωμα πενήντα ατόμων η υπέρβαση του ωραρίου εργασίας, έστω και για λίγα λεπτά της ώρας, συνεπάγεται σήμερα ένα διοικητικό πρόστιμο μεταξύ 15.000 και 25.000 ευρώ.</seg>
                    <seg xml:id="ParlaMint-GR_2021-01-27-S1-commons.seg816">Εάν αυτό το συνδυάσετε με την πραγματική εικόνα που όλοι γνωρίζουμε ότι υπάρχει στον ελληνικό νησιωτικό χώρο, με τα προβλήματα της κακοκαιρίας, με τις καθυστερήσεις στον κατάπλου και απόπλου στα διάφορα νησιωτικά λιμάνια, εύκολα μπορεί να κατανοήσει κανείς το ορθολογικό και το δίκαιο περιεχόμενο της διάταξης που εισάγουμε στο παρόν νομοσχέδιο.</seg>
                </u>
                <u xml:id="ParlaMint-GR_2021-01-27-S1-commons.u92" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg817">Τι είναι αυτά που λέει;</seg>
                </u>
                <u xml:id="ParlaMint-GR_2021-01-27-S1-commons.u93" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg818">Όχι, δεν είναι αυτό το πρόβλημα.</seg>
                </u>
                <u xml:id="ParlaMint-GR_2021-01-27-S1-commons.u94" ana="#regular" who="#ΠΛΑΚΙΩΤΑΚΗΣ_ΙΩΣΗΦ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg819">Με την τροπολογία για το ΝΑΤ, με τη διάταξη αυτή, εισάγουμε τη δυνατότητα διάθεσης σε ηλεκτρονική μορφή των διατιμημένων εντύπων. Αναμένεται να επωφεληθούν πάνω από τρεις χιλιάδες υπόχρεοι, συναλλασσόμενοι με πλοία ελληνικών συμφερόντων, ελληνικής σημαίας.</seg>
                    <seg xml:id="ParlaMint-GR_2021-01-27-S1-commons.seg820">Στο πλαίσιο της συνεργασίας με τη διοίκηση του ΝΑΤ, προχωράμε στον πλήρη ψηφιακό μετασχηματισμό επ' ωφελεία των ελληνικών ναυτικών και της ελληνικής σημαίας.</seg>
                    <seg xml:id="ParlaMint-GR_2021-01-27-S1-commons.seg821">Τέλος, έρχομαι στην τροπολογία για την ΡΑΛ, όπου πολύς λόγος έχει γίνει.</seg>
                    <seg xml:id="ParlaMint-GR_2021-01-27-S1-commons.seg822">Κατ' αρχάς, θέλω να δηλώσω το εξής, ότι δεν θίγουμε ούτε την ανεξαρτησία ούτε, βεβαίως, την υπόσταση της Ρυθμιστικής Αρχής Λιμένων. Φροντίζουμε απλά, πρακτικά προβλήματα που διαπιστώθηκαν στην πράξη, λόγω επικάλυψης αρμοδιοτήτων να επιλυθούν, γιατί αυτό επιβάλλει η σωστή διοίκηση και η λειτουργικότητα του κάθε λιμένα.</seg>
                    <seg xml:id="ParlaMint-GR_2021-01-27-S1-commons.seg823">Η πραγματικότητα είναι ότι λόγω αλληλοεπικάλυψης αρμοδιοτήτων είχε δημιουργηθεί τεράστια σύγχυση στους εμπλεκόμενους φορείς. Γι' αυτό και εμείς προχωράμε στον επαναπροσδιορισμό των αρμοδιοτήτων της Ρυθμιστικής Αρχής Λιμένων.</seg>
                    <seg xml:id="ParlaMint-GR_2021-01-27-S1-commons.seg824">Δεν νοείται η συγκεκριμένη αρχή να έχει αρμοδιότητες που εκτείνονται μέχρι τη διενέργεια ελέγχων σε κατοικίες, σε πρόσωπα, σε επιχειρήσεις, αρμοδιότητα την οποία έχει μόνο η Επιτροπή Ανταγωνισμού.</seg>
                    <seg xml:id="ParlaMint-GR_2021-01-27-S1-commons.seg825">Σας ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u95" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg826">Τον λόγο τώρα έχει ο Κοινοβουλευτικός Εκπρόσωπος του ΣΥΡΙΖΑ, ο κ. Σαντορινιός.</seg>
                    <seg xml:id="ParlaMint-GR_2021-01-27-S1-commons.seg827">Κύριε Σαντορινιέ, θα πείτε την ομιλία σας;</seg>
                </u>
                <u xml:id="ParlaMint-GR_2021-01-27-S1-commons.u96" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg828">Ναι.</seg>
                </u>
                <u xml:id="ParlaMint-GR_2021-01-27-S1-commons.u97" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg829">Κύριοι συνάδελφοι, όπως σας είπα και προηγουμένως, υπάρχει ένας πολύ μεγάλος αριθμός συναδέλφων κι από έναν πρόχειρο υπολογισμό, δεν προαλείφεται να ξεκινήσει η διαδικασία της ονομαστικής ψηφοφορίας πριν από τις έντεκα η ώρα το βράδυ. Οπότε, θα πρότεινα να μειώσουμε λίγο τον χρόνο των ομιλιών και να μείνουμε σταθεροί σε αυτό. Συμφωνείτε;</seg>
                </u>
                <vocal type="shouting">
                    <desc>Μάλιστα, μάλιστα.</desc>
                </vocal>
                <u xml:id="ParlaMint-GR_2021-01-27-S1-commons.u98" ana="#regular" who="#ΣΥΡΜΑΛΕΝΙΟΣ_ΕΥΑΓΓΕΛΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg830">Όχι, κυρία Πρόεδρε. Δεν συμφωνούμε.</seg>
                </u>
                <u xml:id="ParlaMint-GR_2021-01-27-S1-commons.u99" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg831">Δεν μπορείτε να μη συμφωνήσετε.</seg>
                </u>
                <u xml:id="ParlaMint-GR_2021-01-27-S1-commons.u100" ana="#regular" who="#ΣΥΡΜΑΛΕΝΙΟΣ_ΕΥΑΓΓΕΛΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg832">Να πάμε σε δεύτερη ημέρα.</seg>
                </u>
                <u xml:id="ParlaMint-GR_2021-01-27-S1-commons.u101" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg833">Δεν μπορούμε να το κάνουμε αυτό, κύριε συνάδελφε, και το ξέρετε πάρα πολύ καλά.</seg>
                    <seg xml:id="ParlaMint-GR_2021-01-27-S1-commons.seg834">Σας ξαναρωτάω και ό,τι απόφαση πάρετε. Απλά, θα είμαι πάρα πολύ αυστηρή στον χρόνο.</seg>
                </u>
                <u xml:id="ParlaMint-GR_2021-01-27-S1-commons.u102" ana="#regular" who="#ΣΥΡΜΑΛΕΝΙΟΣ_ΕΥΑΓΓΕΛΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg835">Δεν συμφωνούμε.</seg>
                </u>
                <u xml:id="ParlaMint-GR_2021-01-27-S1-commons.u103" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg836">Τότε, θα πάμε στα επτά λεπτά. Επτά και ένα λεπτό θα σταματάτε την ομιλία.</seg>
                    <seg xml:id="ParlaMint-GR_2021-01-27-S1-commons.seg837">Κύριε συνάδελφε, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u104" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg838">Ευχαριστώ πολύ, κυρία Πρόεδρε, και ζητώ συγγνώμη από τους συναδέλφους για την αναστάτωση, αλλά νομίζω ότι θα έπρεπε να απαντηθούν ορισμένα απ' όσα είπε ο κύριος Υπουργός. Και για να μην κάνω χρήση μονολέπτων, θα πάμε στην κανονική ομιλία.</seg>
                    <seg xml:id="ParlaMint-GR_2021-01-27-S1-commons.seg839">Κυρία Πρόεδρε, κύριοι Υπουργοί, κύριε Υφυπουργέ, καλωσορίσατε στην οικογένεια του Υπουργείου Ναυτιλίας. Όσοι έχουν περάσει από εκεί δεν το ξεχνάνε.</seg>
                    <seg xml:id="ParlaMint-GR_2021-01-27-S1-commons.seg840">Κυρίες και κύριοι συνάδελφοι, ακούω τον Υπουργό να λέει ότι υπήρχαν αποσπασματικές δράσεις για τη νησιωτικότητα. Στις επιτροπές μάς είπε ότι πήρε «λευκό χαρτί», ότι δεν υπήρξε στήριξη των νησιών. Μάλιστα, άκουγα τον εισηγητή της Νέας Δημοκρατίας να λέει ότι θα δοθεί και χρηματοδότηση για τα άνυδρα νησιά.</seg>
                    <seg xml:id="ParlaMint-GR_2021-01-27-S1-commons.seg841">Ε, να σας πληροφορήσουμε ότι πλέον δεν υπάρχουν άνυδρα νησιά! Δεν υπάρχουν υδροφόρες στο Αιγαίο, γιατί κάποιοι έκαναν νησιωτική πολιτική σ' αυτόν τον τόπο, κάποιοι έδιωξαν τις υδροφόρες. Στην Κίμωλο, κύριε συνάδελφε, στην Αμοργό, στο Μαζράκι, κύριε Γκίκα. Γιατί κάποιοι πραγματικά έφεραν νησιωτικές πολιτικές και τομές στη νησιωτική πολιτική, που δεν τις είχατε ψηφίσει, όπως το μεταφορικό ισοδύναμο, και σήμερα το υποβαθμίζετε. Γιατί άκουσα ότι θα δώσετε λειτουργικά - λέει - στις επιχειρήσεις.</seg>
                    <seg xml:id="ParlaMint-GR_2021-01-27-S1-commons.seg842">Το μεταφορικό ισοδύναμο δεν δίνει λειτουργικά σε επιχειρήσεις και μάλιστα σε συγκεκριμένες; Με συγκεκριμένο τρόπο. Αλλά δεν τις πληρώσατε του 2019, πληρώσατε το 2020.</seg>
                    <seg xml:id="ParlaMint-GR_2021-01-27-S1-commons.seg843">Πάμε, λοιπόν, στην «ολοκληρωμένη θαλάσσια πολιτική και ενίσχυση στον νησιωτικό χώρο». Προφανώς, είναι ένας πάρα πολύ καλός τίτλος και κανείς δεν θα μπορούσε να διαφωνήσει με ένα τέτοιο νομοσχέδιο.</seg>
                    <seg xml:id="ParlaMint-GR_2021-01-27-S1-commons.seg844">Αυτό το νομοσχέδιο, όμως, που έχουμε στα χέρια μας αποτελεί ένα νομοσχέδιο έγκρισης στρατηγικού σχεδιασμού; Τι είναι; Είναι κατευθυντήριες γραμμές για έναν σχεδιασμό. Έναν στρατηγικό σχεδιασμό; Θα το δούμε στη συνέχεια.</seg>
                    <seg xml:id="ParlaMint-GR_2021-01-27-S1-commons.seg845">Αυτό που περιλαμβάνει το νομοσχέδιο είναι ευχολόγια, γενικές ιδέες, χρηματοδοτικά εργαλεία, χωρίς προϋπολογισμό, χωρίς συγκεκριμένο χρηματοδοτικό πλαίσιο. Η πραγματικότητα, όμως, είναι ότι τα νησιά δεν χρειάζονται ευχές. Χρειάζονται πολιτικές που να δίνουν άμεσες λύσεις, γιατί άμεσα είναι τα προβλήματα. Χρειάζονται πολιτικές όπως η θεσμική τομή του μεταφορικού ισοδυνάμου, πολιτικές για την επίλυση των προβλημάτων των νησιών.</seg>
                    <seg xml:id="ParlaMint-GR_2021-01-27-S1-commons.seg846">Ξέρετε, χωρίς να φέρουμε νόμο, κάναμε το Ειδικό Αναπτυξιακό Νοτίου και Βορείου Αιγαίου, όπου εκατόν ένα έργα χρηματοδοτήθηκαν με 100 εκατομμύρια, αξιοποιώντας τον «ΦΙΛΟΔΗΜΟ». Χωρίς να φέρουμε νόμο, κάναμε το πρόγραμμα προετοιμασίας μελετών των φορέων διαχείρισης λιμένων με 25 εκατομμύρια από τον «ΦΙΛΟΔΗΜΟ». Κύριε Πλακιωτάκη, ξέρω ότι τον επαναφέρατε στα 4,5 εκατομμύρια τον προϋπολογισμό για τις λιμενικές υποδομές, αλλά εμείς τον είχαμε στα 12 εκατομμύρια τον προϋπολογισμό για τις λιμενικές υποδομές. Είναι πολύ; Όχι. Εμείς, όμως, τον αυξήσαμε κι εσείς το επαναφέρετε πάλι στα 4,5 εκατομμύρια. Αξιοποιήσαμε τα χρήματα που περίσσευαν από τη μεταφορά του νερού, το ελληνικό δημόσιο διασφάλισε 5 εκατομμύρια ετησίως, για να ενισχύσουμε υποδομές στα μικρά νησιά.</seg>
                    <seg xml:id="ParlaMint-GR_2021-01-27-S1-commons.seg847">Τι είναι, λοιπόν, αυτό που μας φέρνετε; Μας είπε ο Υπουργός στις επιτροπές ότι «είναι εθνικό σχέδιο για τη νησιωτικότητα, που θα συμβάλει στον σχεδιασμό της επόμενης προγραμματικής περιόδου για μια ολοκληρωμένη νησιωτική πολιτική». Τα εθνικά στρατηγικά κείμενα που συμβάλλουν στον σχεδιασμό της επόμενης προγραμματικής περιόδου περιγράφονται στη δεύτερη εγκύκλιο σχεδιασμού των προγραμμάτων 2021-2027 του Υπουργείου Ανάπτυξης και ειδικά στο Παράρτημα 4 και 5. Το έψαξα πολλές φορές. Δεν υπάρχει εθνικός στρατηγικός σχεδιασμός για τα νησιά. Τι είναι αυτά που μας λέτε; Τι είναι αυτά που λέτε; Θα το καταθέσω στα Πρακτικά.</seg>
                    <seg xml:id="ParlaMint-GR_2021-01-27-S1-commons.seg848">Γιατί σας το είπαμε από τις επιτροπές. Δεν συμβάλλει στη διαμόρφωση της στρατηγικής ανάπτυξης της χώρας. Λαμβάνει υπ' όψιν τις υπόλοιπες στρατηγικές, που είναι η Εθνική Στρατηγική Ανάπτυξη, το Εθνικό Πρόγραμμα Ανάπτυξης, τα επιχειρησιακά σχέδια, αλλά δεν τα επηρεάζει. Δεν είναι διαλεκτική η σχέση μεταξύ των σχεδίων αυτών και της εθνικής στρατηγικής, όπως τη βαφτίζετε, για τη νησιωτικότητα, ανάμεσα σε αυτή και στα υπόλοιπα σχέδια. Δεν αναφέρονται τα Υπουργεία με τα οποία θα υπάρχει συναρμοδιότητα. Μόνο το Υπουργείο Αγροτικής Ανάπτυξης αναφέρεται. Δεν λαμβάνετε υπ' όψιν σας τους δεκαεπτά στόχους βιώσιμης ανάπτυξης του ΟΗΕ. Υποτάσσεται στους σχεδιασμούς και απλά τους εξειδικεύει.</seg>
                    <seg xml:id="ParlaMint-GR_2021-01-27-S1-commons.seg849">Τι είναι, λοιπόν; Πάλι, λοιπόν, διαβάζοντας τη δεύτερη εγκύκλιο για την προετοιμασία του σχεδιασμού του 2021-2027, ανάμεσα στα άλλα περιλαμβάνει τη χρηματοδότηση σχεδίων ολοκληρωμένων χωρικών επενδύσεων. Είναι νέα πρόβλεψη; Είναι εδώ η Γενική Γραμματέας, η οποία ήταν και Περιφερειάρχης και έκανε σχέδιο ολοκληρωμένων χωρικών ενισχύσεων για τα νησιά του βορείου Αιγαίου. Υπήρχε το πλαίσιο; Υπήρχε το πλαίσιο. Εδώ αναφέρεται με λίγο περισσότερα λόγια σε αυτό το προγραμματικό πλαίσιο. Να το, όμως, εδώ είναι. Και για το 2014-2020 εδώ είναι. Αναφέρεται. Άρα τι κάνετε; Κάνετε ένα σχέδιο ολοκληρωμένης χωρικής επένδυσης και το βαφτίζετε εθνικό στρατηγικό σχέδιο. Ε, φτάνει πια! Δεν είναι ο ρόλος της Κυβέρνησης να διαμορφώνει σχέδια ολοκληρωμένων χωρικών επενδύσεων. Ο ρόλος της Κυβέρνησης είναι να παράγει πολιτικές. Και δεν παράγετε πολιτικές με αυτό που μας φέρατε. Στήνετε απλά ένα γραφείο πελατειακής εξυπηρέτησης δημάρχων και επιχειρηματιών.</seg>
                    <seg xml:id="ParlaMint-GR_2021-01-27-S1-commons.seg850">Και πάμε στο χρηματοδοτικό πρόγραμμα «ΝΕΑΡΧΟΣ». Μας είπατε, λοιπόν, ότι θα πολλαπλασιάσετε τα 4,5 εκατομμύρια, θα τα εικοσαπλασιάσετε, θα τα κάνετε 90 εκατομμύρια, 100 εκατομμύρια. Από πού; Δεν μας λέτε από πού. Δεν μας λέτε τον προϋπολογισμό. Δεν μας λέτε τίποτα. Είναι ασαφές και γενικόλογο. Ποια θα είναι η διαχειριστική αρχή που θα διαχειρισθεί αυτό το πρόγραμμα; Σας είπα και πριν, χωρίς νόμο δώσαμε εκατό 100 εκατομμύρια για εκατόν ένα έργα μέσα από τον «ΦΙΛΟΔΗΜΟ».</seg>
                    <seg xml:id="ParlaMint-GR_2021-01-27-S1-commons.seg851">Να πούμε και τα θετικά. Οι πολυετείς συμβάσεις είναι κάτι το οποίο είναι σημαντικό. Θα χρηματοδοτηθούν, όμως, από το Ταμείο Παρακαταθηκών και Δανείων, κύριε Υπουργέ, ή από το Πρόγραμμα Δημοσίων Επενδύσεων, που σωστά κάνατε και τις μεταφέρατε στο Πρόγραμμα Δημοσίων Επενδύσεων. Και επειδή μας λέτε ότι θα χρηματοδοτηθούν διάφορα έργα από το Πρόγραμμα Δημοσίων Επενδύσεων και σας είπα ότι δεν φτάνει ούτε καν για τις άγονες γραμμές, είπατε ότι «θα πάρουμε χρηματοδοτήσεις στο μέλλον». Ο κρατικός προϋπολογισμός του 2021, λοιπόν, προβλέπει 75 εκατομμύρια για τις άγονες γραμμές, όχι 135 εκατομμύρια. Είπατε ότι ποτέ δεν συμβαίνει αυτό. Ε, στον κρατικό προϋπολογισμό του 2019 ήταν το σύνολο του προϋπολογισμού για τις άγονες γραμμές εγγεγραμμένο. Πότε θα πάρετε τα επιπλέον χρήματα; Όταν δεν θα μπορείτε να χρηματοδοτήσετε τις άγονες γραμμές. Και μαθαίνω ότι υπάρχει εμπλοκή σε αυτή τη χρηματοδότηση.</seg>
                    <seg xml:id="ParlaMint-GR_2021-01-27-S1-commons.seg852">Τώρα πάμε για τις επιχειρήσεις. Και πάλι γίνεται ασαφής αναφορά σε πόρους και άλλα προγράμματα, χωρίς επιπλέον πόρους. Ταμείο Θαλάσσιας και Γαλάζιας Οικονομίας. Ένα cluster φτιάχνετε, κύριε Υπουργέ. Θα μπορούσατε να χρησιμοποιείτε τα περιφερειακά προγράμματα ή το ΕΠΑΝΕΚ. Μη μας λέτε τώρα ότι κάνετε κάτι το φοβερό.</seg>
                    <seg xml:id="ParlaMint-GR_2021-01-27-S1-commons.seg853">Για τα άρθρα 9 και 10, που δημιουργείτε το Μητρώο Φορέων Γαλάζιας Οικονομίας, είναι ένα μητρώο που χωράνε όλοι και κανένας. Και γιατί χωράνε όλοι και κανένας; Γιατί χωράνε οι κολλητοί. Χωράνε όποιοι εσείς θέλετε. Φτιάχνετε «γραφεία εξυπηρέτησης κολλητών» με αυτές τις διαδικασίες.</seg>
                    <seg xml:id="ParlaMint-GR_2021-01-27-S1-commons.seg854">Τώρα πάμε στο άρθρο 22. Στο άρθρο 22 μάς είπατε ότι δεν πρόκειται κανένας πλοηγός να απολυθεί. Μα, αυτό είναι το πρόβλημα; Ειλικρινά, αυτό είναι το πρόβλημα; Οι πλοηγοί, δηλαδή, που σήμερα κάνουν απεργία, κάνουν απεργία για να μην απολυθούν ή διότι με την τροποποίηση αυτή που κάνετε εξυπηρετείτε συμφέροντα μικροεφοπλιστών, με την τροποποίηση αυτή που κάνετε δημιουργείτε προβλήματα ασφάλειας στους λιμένες, με την τροποποίηση αυτή που κάνετε δημιουργείτε κινδύνους για το περιβάλλον των λιμανιών και γιατί εξυπηρετείτε αυτό που πάντα ήθελε η «COSCO», να κάνει ιδιωτική πλοηγική υπηρεσία; Με αυτόν τον τρόπο υποβαθμίζετε την Πλοηγική Υπηρεσία, μειώνετε τα έσοδα της Πλοηγικής Υπηρεσίας και, με τη γνωστή μέθοδο της υποβάθμισης, θα φέρετε την Πλοηγική Υπηρεσία σε ένα σημείο όπου θα πείτε τι να κάνουμε, να την ιδιωτικοποιήσουμε. Σας είπαμε και πριν ότι κάθε ατύχημα που θα συμβαίνει σε λιμάνι, χωρίς πλοηγό, θα φέρει την υπογραφή σας.</seg>
                    <seg xml:id="ParlaMint-GR_2021-01-27-S1-commons.seg855">Τώρα για το άρθρο 30. Στο άρθρο 30, κύριε Υπουργέ, είναι προφανές πλέον ότι χάθηκε το έργο του ΕΣΟΘΕ. Μας είπατε, λοιπόν, ότι εμείς ακολουθήσαμε «πολιτική ανοικτής θάλασσας». Κάθε ένα από τα πλοία, από τα σκάφη που σήμερα εγκαινιάζεται είναι με προκηρύξεις δικές μας. Κάθε ένα! Αν δεν είχαμε κάνει εμείς τους διαγωνισμούς, σήμερα δεν θα είχατε να επιδείξετε απολύτως τίποτα!</seg>
                    <seg xml:id="ParlaMint-GR_2021-01-27-S1-commons.seg856">Και σας ρώτησα σε επίκαιρη ερώτηση για το ΕΣΟΘΕ: «Τι θα γίνει με τα 60 εκατομμύρια που χάσατε;». Και μου είπατε: «Θα γίνουν προμήθειες του Λιμενικού Σώματος.». Πού είναι; Σας το ζήτησα και στις επιτροπές. Φέρτε μου 60 εκατομμύρια προμήθειες από τα ευρωπαϊκά προγράμματα για το Λιμενικό Σώμα. Περιμένουμε να τις δούμε.</seg>
                    <seg xml:id="ParlaMint-GR_2021-01-27-S1-commons.seg857">Και τώρα χάνετε και το VTMIS. Κάνετε και το μεγάλο στρατηγικό λάθος να τα εξαιρείτε από τις περιβαλλοντικές αδειοδοτήσεις, οδηγώντας τα στην πλήρη αδυναμία χρηματοδότησης από τα ευρωπαϊκά προγράμματα, γιατί κανένα ευρωπαϊκό πρόγραμμα δεν πρόκειται να χρηματοδοτήσει ένα έργο που δεν έχει περιβαλλοντική αδειοδότηση.</seg>
                    <seg xml:id="ParlaMint-GR_2021-01-27-S1-commons.seg858">Και ακόμα χειρότερα, κάνετε και το άλλο λάθος. Σας είπαμε να το διαγράψετε από την αιτιολογική έκθεση και κάνατε το λάθος να το πείτε και σήμερα. Είναι έργα εθνικής άμυνας. Ξέρετε, κύριε Υπουργέ, ότι δεν χρηματοδοτούνται τα έργα εθνικής άμυνας από την Ευρωπαϊκή Ένωση; Το ξέρετε; Δεν πρόκειται να χρηματοδοτηθούν. Με τον τρόπο που το κάνετε, χάνουμε χρηματοδοτήσεις.</seg>
                    <seg xml:id="ParlaMint-GR_2021-01-27-S1-commons.seg859">Θα μου επιτρέψετε, κυρία Πρόεδρε, να πάρω χρόνο και από τη δευτερολογία μου, αναγκαστικά.</seg>
                    <seg xml:id="ParlaMint-GR_2021-01-27-S1-commons.seg860">Φέρνετε και ενσωματώνετε δύο τροπολογίες, που και να ήθελε κανείς πραγματικά με κάποιον τρόπο να πει «ρε παιδί μου, να το ψηφίσουμε το νομοσχέδιο, γιατί μιλάει για τη θαλάσσια πολιτική, για την ολοκληρωμένη πολιτική, δεν είναι ακριβώς αυτό που κάνει, αλλά κάτι γίνεται με τη νησιωτική πολιτική, να το ψηφίσουμε», δεν μπορεί, διότι είναι κατάπτυστες! Κατάπτυστες κυριολεκτικά!</seg>
                    <seg xml:id="ParlaMint-GR_2021-01-27-S1-commons.seg861">Λέτε ότι προστατεύετε τα εργασιακά δικαιώματα, τον ανταγωνισμό και την ακτοπλοΐα. Τους ακτοπλόους τούς ρωτήσατε; Ξέρετε για ποιον τα φέρνετε; Για έναν! Για έναν φέρνετε αυτή την τροπολογία, ο οποίος συστηματικά παραβιάζει το ωράριο εργασίας των ναυτικών. Είπατε: «Αν περάσουν μερικά λεπτά…». Τι «μερικά λεπτά», κύριε Υπουργέ; Από το εννιάωρο το έχουμε φτάσει να υπάρχει ανοχή μέχρι το εντεκάωρο και βγάζει προγράμματα με έντεκα ώρες. Σοβαρολογούμε τώρα; Οι υπόλοιποι ακτοπλόοι, μόνο που είδαν την τροπολογία αυτή, έχουν φρίξει.</seg>
                    <seg xml:id="ParlaMint-GR_2021-01-27-S1-commons.seg862">Εξυπηρετείτε συγκεκριμένα συμφέροντα και απορώ πως δεν φέρνετε και αναδρομική ισχύ, για να γλιτώσουν από τα πρόστιμα που έχουν «φάει» κάποιοι.</seg>
                    <seg xml:id="ParlaMint-GR_2021-01-27-S1-commons.seg863">Καταστρατηγείτε τις οδηγίες του ILO και του IMO, του Διεθνούς Ναυτιλιακού Οργανισμού.</seg>
                    <seg xml:id="ParlaMint-GR_2021-01-27-S1-commons.seg864">Πάμε τώρα στην τροπολογία για τη ΡΑΛ, που την ξεπετάξατε.</seg>
                    <seg xml:id="ParlaMint-GR_2021-01-27-S1-commons.seg865">Κύριε Υπουργέ, το ότι η Νέα Δημοκρατία έχει παραδοθεί στα ιδιωτικά συμφέροντα το γνωρίζουμε. Το ότι η Κυβέρνηση έχει παραδοθεί στα ιδιωτικά συμφέροντα επίσης το γνωρίζουμε. Το ότι θα παραδώσετε τα λιμάνια στα ιδιωτικά συμφέροντα άνευ όρων, αυτό δεν μπορούμε να το κάνουμε δεκτό! Είναι πλήρης παραχώρηση στα μονοπώλια των αποβλήτων. Είναι πλήρης παράδοση των λιμανιών στον Οργανισμό Λιμένα Πειραιά και στον Οργανισμό Λιμένα Θεσσαλονίκης. Καταργείτε τη ΡΑΛ. Τη μετατρέπετε από ανεξάρτητη αρχή σε γνωμοδοτικό όργανο. Προσβάλλετε τους θεσμούς της δημοκρατίας. Προσβάλλετε τους θεσμούς ελέγχου που έχει αυτή η δημοκρατία και το ελληνικό κράτος. Πλήττετε την αξιοπιστία του ελληνικού κράτους.</seg>
                    <seg xml:id="ParlaMint-GR_2021-01-27-S1-commons.seg866">Και γιατί το κάνετε τώρα; Γιατί η ΡΑΛ ήταν έτοιμη να ελέγξει υποθέσεις μονοπωλίων του κανονισμού 352/2017, που αφορά τα απόβλητα. Πέρυσι μας είχατε πει το εξής: «Μην ανησυχείτε, αφού έχουμε τη ΡΑΛ. Θα εφαρμόσει τον κανονισμό η ΡΑΛ.». Την καταργείτε τώρα. Γιατί την καταργείτε; Αλήθεια, γιατί την καταργείτε;</seg>
                    <seg xml:id="ParlaMint-GR_2021-01-27-S1-commons.seg867">Σήμερα ο ΟΛΠ θα απολογούνταν και φέρνετε την τροπολογία. Και καταργείτε και το άρθρο 113Α, που είναι το πλαίσιο κυρώσεων. Και έρχεται σήμερα η Ευρωπαϊκή Επιτροπή και λέει ότι παραβιάζετε τα άρθρα 16, 17 και 19 του 352. Θα καταθέσω το σχετικό έγγραφο για τα Πρακτικά. Τα πρόστιμα αυτά θα φέρουν το όνομά σας και ένας - ένας από εσάς θα τα έχετε ψηφίσει. Αυτά τα πρόστιμα που θα έρθουν στην Ελλάδα θα τα έχετε ψηφίσει ένας - ένας προσωπικά.</seg>
                    <seg xml:id="ParlaMint-GR_2021-01-27-S1-commons.seg868">Και κάτι άλλο: Το καλοκαίρι συμπληρώνεται η πενταετία του ΟΛΠ, που είχε δικαίωμα ο ΟΛΠ να κάνει συγκεκριμένες επενδύσεις. Δεν έχει κάνει τίποτα. Με τη νομοθετική ρύθμιση που φέρνετε, παύει η ΡΑΛ να αξιολογεί αν έγιναν οι επενδύσεις. Ποιος θα ελέγξει; Είναι δυνατόν;</seg>
                    <seg xml:id="ParlaMint-GR_2021-01-27-S1-commons.seg869">Σήμερα, λοιπόν, είναι πολύ συγκεκριμένη η τροπολογία που φέρνετε. Τη φέρνετε για να εξυπηρετήσετε συγκεκριμένα συμφέροντα. Και μη μας πείτε ότι ο Υπουργός θα επιβάλλει πρόστιμα, διότι ο Υπουργός είναι αντισυμβαλλόμενο μέρος και οποιοδήποτε πρόστιμο και να επιβάλει, σε οποιοδήποτε διαιτητικό δικαστήριο και να πάει, θα «πέσει» αυτό το πρόστιμο και το ξέρετε πάρα πολύ καλά. Γι' αυτό φέρνετε αυτή την τροπολογία.</seg>
                    <seg xml:id="ParlaMint-GR_2021-01-27-S1-commons.seg870">Μας λέτε, ακόμα, ότι δεν νοείται μία ανεξάρτητη αρχή να έχει τη δυνατότητα να καλέσει εισαγγελέα για να κάνει έλεγχο. Σοβαρά; Και ποιος πρέπει να κάνει έλεγχο; Θα πάτε εσείς, κύριε Υπουργέ, με τον εισαγγελέα να κάνετε έλεγχο; Μα, είναι πράγματα αυτά που ακούμε εδώ μέσα; Είναι πράγματα;</seg>
                    <seg xml:id="ParlaMint-GR_2021-01-27-S1-commons.seg871">Γι' αυτόν τον λόγο, λοιπόν, καταθέσαμε αίτημα ονομαστικής ψηφοφορίας, για να πάρει καθένας από σας προσωπικά την ευθύνη για όλες αυτές τις παραβιάσεις στην περιβαλλοντική νομοθεσία, για το γεγονός ότι παραβιάζετε την εργατική και την ευρωπαϊκή εργατική νομοθεσία, για το γεγονός ότι παραβιάζετε την ενωσιακή νομοθεσία και για τη διαχείριση των απορριμμάτων αλλά και για το γεγονός ότι παραδίδετε τα λιμάνια βορά στους ιδιώτες. Πάρτε την ευθύνη και ψηφίστε το.</seg>
                    <seg xml:id="ParlaMint-GR_2021-01-27-S1-commons.seg872">Ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u105" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg873">Και εγώ σας ευχαριστώ, κύριε συνάδελφε.</seg>
                    <seg xml:id="ParlaMint-GR_2021-01-27-S1-commons.seg874">Τον λόγο τώρα έχει ο κύριος Υπουργός για δύο λεπτά, για να ανακοινώσει νομοτεχνικές βελτιώσεις.</seg>
                    <seg xml:id="ParlaMint-GR_2021-01-27-S1-commons.seg875">Ορίστε, κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u106" ana="#regular" who="#ΠΛΑΚΙΩΤΑΚΗΣ_ΙΩΣΗΦ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg876">Ήθελα να καταθέσω κάποιες νομοτεχνικές βελτιώσεις, οι οποίες ενσωματώνουν κάποιες από τις παρατηρήσεις των συναδέλφων που κατέθεσαν συγκεκριμένες προτάσεις στην αρμόδια κοινοβουλευτική επιτροπή. Μεταξύ άλλων είναι και του κ. Γκίκα για συμπερίληψη στο πρόγραμμα «ΝΕΑΡΧΟΣ» των συμβάσεων υπηρεσιών τεχνικών συμβούλων για τις μελέτες ωρίμανσης των λιμενικών έργων.</seg>
                    <seg xml:id="ParlaMint-GR_2021-01-27-S1-commons.seg877">Μία άλλη νομοτεχνική βελτίωση αποσαφηνίζει το καθεστώς ανάθεσης πολυετών συμβάσεων των άγονων γραμμών στο άρθρο 6.</seg>
                    <seg xml:id="ParlaMint-GR_2021-01-27-S1-commons.seg878">Επίσης γίνεται συμπερίληψη - νομίζω ότι είναι του εκπροσώπου του ΚΙΝΑΛ - στο πεδίο εφαρμογής της ολοκληρωμένης θαλάσσιας πολιτικής και της Ελαφονήσου.</seg>
                    <seg xml:id="ParlaMint-GR_2021-01-27-S1-commons.seg879">Υπάρχουν νομοτεχνικές βελτιώσεις σε συνεργασία με το Υπουργείο Οικονομικών για την αποτελεσματική εφαρμογή των διατάξεων περί FRONTEX του άρθρου 33 και τη χρηματοδότηση, όπως είχα δεσμευθεί στην αρμόδια επιτροπή, των Ιδιωτικών Τεχνικών Λυκείων Εμπορικού Ναυτικού από το ΚΝΕ.</seg>
                    <seg xml:id="ParlaMint-GR_2021-01-27-S1-commons.seg880">Κυρία Πρόεδρε, θα ήθελα να μου δώσετε δύο λεπτά, επειδή έθεσε ένα σοβαρό ζήτημα ο κ. Σαντορινιός για την επιστολή της Ευρωπαϊκής Ένωσης. Εγώ τη μετέφρασα στα ελληνικά και θέλω να την ακούσουν οι αγαπητοί συνάδελφοι, για να βγάλουν όλοι τα συμπεράσματά τους.</seg>
                    <seg xml:id="ParlaMint-GR_2021-01-27-S1-commons.seg881">«Αντιλαμβανόμαστε», λέει η Επιτροπή, «ότι η προτεινόμενη τροπολογία θα μπορούσε μεταξύ άλλων να είχε ως αποτέλεσμα την κατάργηση των αρμοδιοτήτων της ΡΑΛ σε σχέση με τον κανονισμό 352/2017, χωρίς αυτές να ασκούνται από άλλη δημόσια αρχή.». Επαναλαμβάνω «χωρίς αυτές να ασκούνται από άλλη δημόσια αρχή.». «Αν ισχύει αυτή η ρητή κατάργηση των αρμοδιοτήτων, όπως περιγράφεται στην επιστολή σας, η Ελληνική Δημοκρατία θα βρίσκεται υπό παραβίαση των άρθρων 16, 17 και 19 του κανονισμού 352/2017.».</seg>
                    <seg xml:id="ParlaMint-GR_2021-01-27-S1-commons.seg882">Άρα τι λέει; Λέει «αν η συγκεκριμένη αρμοδιότητα, όπως περιγράφεται στην επιστολή σας, δεν ασκείται από άλλη δημόσια αρχή…». Όμως, ασκείται από άλλη δημόσια αρχή και αυτή είναι το Υπουργείο Ναυτιλίας και Νησιωτικής Πολιτικής.</seg>
                    <seg xml:id="ParlaMint-GR_2021-01-27-S1-commons.seg883">Για μία ακόμη φορά προσπαθήσατε να παραπλανήσετε την ελληνική Βουλή.</seg>
                    <seg xml:id="ParlaMint-GR_2021-01-27-S1-commons.seg884">«Συνεπώς», καταλήγει η Επιτροπή, «θα έρθει σε επαφή με τις ελληνικές αρχές για επεξηγήσεις αν απαιτείται και θα σκεφτούμε αν θα ανοίξουμε διαδικασίες έρευνας παραβάσεων των άρθρων από την Ελληνική Δημοκρατία.».</seg>
                    <seg xml:id="ParlaMint-GR_2021-01-27-S1-commons.seg885">Σας ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u107" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg886">Και εγώ σας ευχαριστώ, κύριε Υπουργέ.</seg>
                </u>
                <u xml:id="ParlaMint-GR_2021-01-27-S1-commons.u108" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg887">Κυρία Πρόεδρε, μου επιτρέπετε;</seg>
                </u>
                <u xml:id="ParlaMint-GR_2021-01-27-S1-commons.u109" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg888">Κύριε Σαντορινιέ, μόνο για ένα λεπτό σας παρακαλώ.</seg>
                </u>
                <u xml:id="ParlaMint-GR_2021-01-27-S1-commons.u110" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg889">Κύριε Υπουργέ, φέρατε την τροποποίηση του νόμου πέρυσι τον Μάρτιο και καταργήσατε το άρθρο 105. Ειρήσθω εν παρόδω, ήταν έτοιμες οι προδιαγραφές από τη ΡΑΛ - και το γνωρίζετε - και το καταργήσατε. Και τώρα, πάλι, ήταν έτοιμος ο κανονισμός για την εφαρμογή, αλλά καθυστερήσατε έξι μήνες να τον δημοσιεύσετε στο ΦΕΚ, με δικές σας παρεμβάσεις. Μας είπατε, λοιπόν, ότι δεν χρειάζεται εθνική νομοθεσία. Θα υπαναχωρήσει το κράτος από τη δυνατότητά του να έχει εθνική νομοθεσία, διότι η ΡΑΛ θα εφαρμόσει τον κανονισμό. Έτσι μας είπατε πέρυσι. Φέτος μάς λέτε ότι δεν θα το κάνει η ΡΑΛ, αλλά το Υπουργείο. Ε, αποφασίστε, επιτέλους, ποιος θα το κάνει! Η ΡΑΛ ή το Υπουργείο; Πότε είχατε δίκιο, πέρυσι ή φέτος; Γιατί, αν πραγματικά πρέπει να το κάνει το Υπουργείο, πρέπει να επαναφέρετε το άρθρο 105, το οποίο εμείς είχαμε ψηφίσει.</seg>
                    <seg xml:id="ParlaMint-GR_2021-01-27-S1-commons.seg890">Ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u111" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg891">Και εγώ σας ευχαριστώ, κύριε συνάδελφε.</seg>
                    <seg xml:id="ParlaMint-GR_2021-01-27-S1-commons.seg892">Τον λόγο έχει ο κ. Καββαδάς από τη Νέα Δημοκρατία.</seg>
                    <seg xml:id="ParlaMint-GR_2021-01-27-S1-commons.seg893">Κύριε συνάδελφε, αυστηρά επτά λεπτά σας παρακαλώ.</seg>
                </u>
                <u xml:id="ParlaMint-GR_2021-01-27-S1-commons.u112" ana="#regular" who="#ΚΑΒΒΑΔΑΣ_ΙΩΑΝΝΗ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg894">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-27-S1-commons.seg895">Κύριε Υφυπουργέ, θα ήθελα με την ευκαιρία, να σας ευχηθώ καλή επιτυχία στα καθήκοντά σας και καλή δύναμη!</seg>
                    <seg xml:id="ParlaMint-GR_2021-01-27-S1-commons.seg896">Κυρίες και κύριοι συνάδελφοι, η Ελλάδα είναι η κατ' εξοχήν νησιωτική χώρα της Ευρώπης. Η ύπαρξη ολοκληρωμένης θαλάσσιας πολιτικής με ένα θεσμικό πλαίσιο που θα προσελκύει επενδύσεις και θα συμβάλει στην ανάπτυξη οικονομικής δραστηριότητας, στη ζωή και στη δημιουργία στα νησιά θα έπρεπε να είναι αυτονόητη. Δεν ήταν, όμως.</seg>
                    <seg xml:id="ParlaMint-GR_2021-01-27-S1-commons.seg897">Με αυτό το νομοσχέδιο δημιουργείται για πρώτη φορά ένα ουσιαστικό αναπτυξιακό πλαίσιο για τα νησιά μας, αποτέλεσμα ειδικού σχεδιασμού και στοχευμένης πολιτικής.</seg>
                    <seg xml:id="ParlaMint-GR_2021-01-27-S1-commons.seg898">Κατανοώ τη δύσκολη θέση στην οποία έχει περιέλθει το κόμμα της Αξιωματικής Αντιπολίτευσης με το περιεχόμενο αυτού του νομοσχεδίου. Άλλωστε, ο ΣΥΡΙΖΑ ως κυβέρνηση απέδειξε ότι ακόμα και στον τομέα της νησιωτικής πολιτικής δεν είχε σχέδιο. Απέδειξε ότι δεν αντιλαμβάνεται τις ιδιαιτερότητες και τις δυσκολίες που παρουσιάζει η νησιωτικότητα.</seg>
                    <seg xml:id="ParlaMint-GR_2021-01-27-S1-commons.seg899">Είναι χαρακτηριστικό ότι αρνήθηκε και ουσιαστικά ακύρωσε τον νησιωτικό χαρακτήρα της Λευκάδας και της Εύβοιας, αφού εξαιρέθηκαν από τον ν.4597/2019, ο οποίος επέκτεινε τις αρμοδιότητες της Γενικής Γραμματείας Νησιωτικής Πολιτικής σε όλα τα άλλα νησιά.</seg>
                    <seg xml:id="ParlaMint-GR_2021-01-27-S1-commons.seg900">Στη Λευκάδα, βλέπετε, έχουμε μία πλωτή γέφυρα, που κατά τη γνώμη της κυβέρνησης ΣΥΡΙΖΑ ήταν αρκετή για να θεωρηθεί ότι η Λευκάδα δεν είναι νησί. Έτσι μου έλεγε το Υπουργείο Ναυτιλίας επί κυβέρνησης ΣΥΡΙΖΑ σε απάντηση στην ερώτησή μου τον Μάρτιο του 2019 για το θέμα και θα το καταθέσω στα Πρακτικά, για να υπάρχουν και γραπτά κείμενα της άγνοιας που είχε η προηγούμενη κυβέρνηση ως προς την έννοια της νησιωτικότητας.</seg>
                    <seg xml:id="ParlaMint-GR_2021-01-27-S1-commons.seg901">Τότε, η τοπική του ΣΥΡΙΖΑ στη Λευκάδα έλεγε ότι η Ελλάδα δεν μπορεί να παρουσιάσει στην Ευρωπαϊκή Ένωση πρόγραμμα ενίσχυσης πολιτικής για τη Λευκάδα, γιατί μόνο θυμηδία θα προκαλέσει. Επικαλούνταν ορισμούς της EUROSTAT, της Ευρωπαϊκής Ένωσης, πανεπιστημίων, σε μια λυσσαλέα προσπάθεια να αποδείξει ότι ένα νησί δεν είναι νησί και αποκρύπτοντας, βέβαια, άλλες πηγές, που λένε το αντίθετο. Θα καταθέσω και αυτό το έγγραφο στα Πρακτικά. Επέμεναν ότι η Λευκάδα θα αναπτυχθεί, όπως η υπόλοιπη ελληνική επικράτεια, λες και η Λευκάδα στο δυτικό άκρο της χώρας, με λιμάνια, μαρίνες, θαλάσσια οικονομία και εξειδικευμένες στον θαλάσσιο χώρο επιχειρήσεις μπορεί να αναπτυχθεί βάσει του ίδιου προγράμματος με νομούς που έχουν αστικούς ιστούς, αγροτική οικονομία ή ορεινά χαρακτηριστικά. Δεν έχει - έλεγαν - η Λευκάδα τα προβλήματα που έχουν τα μικρά απομακρυσμένα και παραμεθόρια νησιά.</seg>
                    <seg xml:id="ParlaMint-GR_2021-01-27-S1-commons.seg902">Για όλα αυτά είχα δώσει μάχες στις αρχές του 2019 με ερωτήσεις στη Βουλή, με ομιλίες, με ανακοινώσεις, με επικοινωνία με τους τότε Υπουργούς. Αναρωτιόμουν τότε από αυτό εδώ το Βήμα μήπως η Λευκάδα ανήκε σε άλλο κράτος, μήπως δεν ανήκε στα Επτάνησα ή μήπως δεν ήταν νησί. Απάντηση, όμως, δεν πήρα.</seg>
                    <seg xml:id="ParlaMint-GR_2021-01-27-S1-commons.seg903">Δεν έγινε αντιληπτό ή αποδεκτό από την κυβέρνηση ΣΥΡΙΖΑ ότι η Λευκάδα ως νησί έχει όλα εκείνα τα προβλήματα και τα χαρακτηριστικά που προκύπτουν από τη νησιωτικότητα και ότι χρειάζεται ειδική στρατηγική και χρηματοδότηση, όπως τα άλλα νησιά.</seg>
                    <seg xml:id="ParlaMint-GR_2021-01-27-S1-commons.seg904">Σήμερα η Κυβέρνηση της Νέας Δημοκρατίας και του Κυριάκου Μητσοτάκη αποκαθιστά αυτή τη μεγάλη αδικία. Και οφείλω να ευχαριστήσω προσωπικά και δημόσια τον Υπουργό Ναυτιλίας, τον κ. Γιάννη Πλακιωτάκη, αλλά και όλους τους συνεργάτες του, γιατί στις πολλές αναφορές που του είχα κάνει για αυτό το θέμα στο γραφείο του αλλά και στην ερώτηση που κατέθεσα τον Μάρτιο του 2020 απάντησε έμπρακτα και θετικά. Όχι μόνο εντάσσει τη Λευκάδα με το άρθρο 42 στις αρμοδιότητες της Γενικής Γραμματείας Νησιωτικής Πολιτικής, ώστε να επωφεληθεί από τα χρηματοδοτικά προγράμματά της, αλλά κάνει και ειδική μνεία στο νησί μου στο άρθρο 3 για το πεδίο εφαρμογής της εθνικής στρατηγικής για τη θαλάσσια πολιτική, ξεκαθαρίζοντας ότι αφορά και τη Λευκάδα.</seg>
                    <seg xml:id="ParlaMint-GR_2021-01-27-S1-commons.seg905">Αυτή η εθνική στρατηγική, κυρίες και κύριοι συνάδελφοι, είναι μία θεσμική παρέμβαση μείζονος σημασίας, που δημιουργεί νέα αναπτυξιακά, χρηματοδοτικά και θεσμικά εργαλεία. Για πρώτη φορά αξιοποιούνται παραγωγικά και στοχευμένα όλοι οι διαθέσιμοι πόροι, με τη δημιουργία τριών νέων χρηματοδοτικών εργαλείων.</seg>
                    <seg xml:id="ParlaMint-GR_2021-01-27-S1-commons.seg906">Το πρόγραμμα «ΝΕΑΡΧΟΣ» επικεντρώνεται στη χρηματοδότηση έργων που συνδέονται με τις λιμενικές υποδομές, τα δίκτυα ύδρευσης στα νησιά, τις ενεργειακές υποδομές και τις θαλάσσιες μεταφορές, υποδομές δηλαδή που βελτιώνουν την καθημερινότητα του πολίτη.</seg>
                    <seg xml:id="ParlaMint-GR_2021-01-27-S1-commons.seg907">Το δεύτερο χρηματοδοτικό εργαλείο έχει στόχο την ενίσχυση της νησιωτικής επιχειρηματικότητας. Οι διαθέσιμοι πόροι του ΕΣΠΑ και του Προγράμματος Δημοσίων Επενδύσεων θα αξιοποιηθούν για να ενισχυθεί η ανταγωνιστικότητα και η βιωσιμότητα των πολύ μικρών, μικρών και μεσαίων επιχειρήσεων στις νησιωτικές περιοχές. Η υλοποίηση αυτού του προγράμματος θα γίνει από την Ελληνική Αναπτυξιακή Τράπεζα.</seg>
                    <seg xml:id="ParlaMint-GR_2021-01-27-S1-commons.seg908">Το τρίτο χρηματοδοτικό εργαλείο έχει ως στόχο τη διαμόρφωση ενός νέου αναπτυξιακού μοντέλου για τις νησιωτικές περιοχές, το οποίο στηρίζεται στη γαλάζια ανάπτυξη. Είναι το Ταμείο Θαλάσσιας - Γαλάζιας Οικονομίας με ευρωπαϊκούς και εθνικούς πόρους, που έχει ως στόχο να προωθήσει την καινοτομία και τις νέες τεχνολογίες στη νησιωτική και θαλάσσια επιχειρηματικότητα. Αφορά όλους τους τομείς των θαλάσσιων δραστηριοτήτων, αλλά και των παράκτιων δραστηριοτήτων που σχετίζονται με τον τουρισμό.</seg>
                    <seg xml:id="ParlaMint-GR_2021-01-27-S1-commons.seg909">Κυρίες και κύριοι συνάδελφοι, η φύση έχει ευλογήσει τη χώρα μας με την ομορφιά και τη μοναδικότητα εκατοντάδων μικρών και μεγάλων νησιών. Αυτή η ομορφιά και ο πλούτος κάθε νησιού μας είναι ευλογία για τον τόπο μας. Είναι, όμως, και μία μεγάλη ευθύνη για την πολιτεία.</seg>
                    <seg xml:id="ParlaMint-GR_2021-01-27-S1-commons.seg910">Το σχέδιο για μια σύγχρονη στοχευμένη στρατηγική για την ανάπτυξη του νησιωτικού χώρου διαπνέεται από διορατικότητα και δείχνει ότι αυτή η Κυβέρνηση και ο Πρωθυπουργός Κυριάκος Μητσοτάκης διαθέτουν βαθιά αντίληψη για το τι σημαίνει η ζωή στο νησί. Για πρώτη φορά θεσμοθετείται ολοκληρωμένη θαλάσσια πολιτική στον νησιωτικό χώρο μέσω της εθνικής στρατηγικής, λαμβάνοντας υπ' όψιν και υπηρετώντας το τρίπτυχο «νησιωτικότητα, θαλάσσια οικονομία και γαλάζια ανάπτυξη».</seg>
                    <seg xml:id="ParlaMint-GR_2021-01-27-S1-commons.seg911">Σε συνδυασμό και με τις άλλες διατάξεις του νομοσχεδίου για τη διεθνή ναυτιλία, την εκπαίδευση των ναυτικών μας, για τα λιμάνια, για το Λιμενικό Σώμα και την Ακτοφυλακή μας, που τα τελευταία χρόνια δίνουν τον καλύτερό τους εαυτό για την ασφάλεια των θαλασσών μας, έχουμε στα χέρια μας ένα νομοσχέδιο που τα επόμενα χρόνια θα αφήσει ανεξίτηλο αποτύπωμα στη ζωή όλων των νησιωτών, δίνοντας λύση στα προβλήματα, αλλά και ουσιαστικές ευκαιρίες για ανάπτυξη, προκοπή και ευημερία.</seg>
                    <seg xml:id="ParlaMint-GR_2021-01-27-S1-commons.seg912">Σας ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u113" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg913">Εγώ σας ευχαριστώ, κύριε συνάδελφε, που ήσασταν και συνεπής στον χρόνο σας.</seg>
                    <seg xml:id="ParlaMint-GR_2021-01-27-S1-commons.seg914">Ο κ. Συρμαλένιος από τον ΣΥΡΙΖΑ έχει τον λόγο.</seg>
                    <seg xml:id="ParlaMint-GR_2021-01-27-S1-commons.seg915">Ορίστε, κύριε Συρμαλένιε, έχετε τον λόγο για επτά λεπτά αυστηρά και εσείς.</seg>
                </u>
                <u xml:id="ParlaMint-GR_2021-01-27-S1-commons.u114" ana="#regular" who="#ΣΥΡΜΑΛΕΝΙΟΣ_ΕΥΑΓΓΕΛΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg916">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-27-S1-commons.seg917">Κατ' αρχάς, να ευχηθώ στον Υπουργό σιδερένιος και υγιής και θέλω να του πω εξαρχής ότι είπε τη φράση «για πρώτη φορά καθιερώνεται θαλάσσια πολιτική και εθνική στρατηγική για τη νησιωτικότητα» πάνω από τριάντα φορές. Πραγματικά, αν δεν ήμασταν νησιώτες, μπορεί και να σας πιστεύαμε.</seg>
                    <seg xml:id="ParlaMint-GR_2021-01-27-S1-commons.seg918">Εν πάση περιπτώσει, όσον αφορά το πρώτο κεφάλαιο. Στο πρώτο κεφάλαιο λέτε ότι το Υπουργείο Ναυτιλίας μεριμνά - εποπτεύει μαζί με τους άλλους φορείς του δημοσίου - την τοπική αυτοδιοίκηση και λοιπά - για πολιτικές νησιωτικότητας.</seg>
                    <seg xml:id="ParlaMint-GR_2021-01-27-S1-commons.seg919">Μόλις, όμως, στο άρθρο 2, όπου υπάρχουν οι ορισμοί για τη θαλάσσια στρατηγική και τη νησιωτικότητα, ο μόνος ορισμός που δεν υπάρχει είναι τι σημαίνει «νησιωτική ιδιαιτερότητα» - προσέξτε το αυτό, να το δείτε! - βάσει του Συντάγματος του 2001 παράγραφος 2, που για πρώτη φορά καθιερώθηκε η έννοια της νησιωτικότητας.</seg>
                    <seg xml:id="ParlaMint-GR_2021-01-27-S1-commons.seg920">Βεβαίως, συμπεριλαμβάνετε σε όλα τα νησιά και την Εύβοια και τη Λευκάδα και είναι θετικό. Όμως, υπήρξαν και κάποιες ενστάσεις και μάλιστα ο κ. Αποστόλου σάς είπε ακριβώς πώς η Εύβοια ή και η Κρήτη δεν θα μπορούν να πάρουν εκείνα τα χρηματοδοτικά προγράμματα, γιατί αυτό αντίκειται σε κάποιους ευρωπαϊκούς κανονισμούς.</seg>
                    <seg xml:id="ParlaMint-GR_2021-01-27-S1-commons.seg921">Στο θέμα των θαλάσσιων ενδομεταφορών, λέτε στο άρθρο 4 ότι υπάρχει ο άξονας των θαλάσσιων ενδομεταφορών. Εκεί ξεχνάτε να μιλήσετε για τις συνδυασμένες μεταφορές, αφού πλέον οι μεταφορές δεν είναι μόνο θαλάσσιες, είναι και αεροπορικές μεταφορές. Επίσης είναι και μεταφορές μέσω υδροπλάνων, στις οποίες τόσο έχετε επενδύσει και εσείς και εμείς, όταν είχε ξεκινήσει αυτή η ιστορία με τα υδροπλάνα.</seg>
                    <seg xml:id="ParlaMint-GR_2021-01-27-S1-commons.seg922">Στα άρθρα 4 και 5 μιλάτε για το Συμβούλιο Νησιωτικής Πολιτικής και μου κάνει εντύπωση ότι αναφέρεστε στο Συμβούλιο Νησιωτικής Πολιτικής βάσει του άρθρου 33 του ν.4150/2013.</seg>
                    <seg xml:id="ParlaMint-GR_2021-01-27-S1-commons.seg923">Και βεβαίως και καλά κάνατε που γνωμοδοτεί στην έκθεση αξιολόγησης και προς το Υπουργείο και προς το Κοινοβούλιο. Όμως, αυτή η σύνθεση του συμβουλίου έχει πλέον αλλάξει και έχει γίνει σχεδόν κυβερνητικό όργανο. Ποια σύνθεση Συμβουλίου Νησιωτικής Πολιτικής εσείς προκρίνετε ή μήπως είναι αλά καρτ ή μήπως μετανιώσατε - που δεν πιστεύω να μετανιώσατε - που έχετε μετατρέψει το Συμβούλιο Νησιωτικής Πολιτικής περίπου σε κυβερνητικό όργανο;</seg>
                    <seg xml:id="ParlaMint-GR_2021-01-27-S1-commons.seg924">Στο άρθρο 6 και παραπέρα για τα χρηματοδοτικά εργαλεία «ΝΕΑΡΧΟΣ» κ.λπ., το είπαν και άλλοι ομιλητές μας, δεν υπάρχει προϋπολογισμός. Δεν ξέρουμε αν αυτά τα χρηματοδοτικά προγράμματα θα φέρουν πρόσθετους πόρους. Το μόνο που ίσως γίνεται είναι ότι περικλείονται οι πόροι και τα κονδύλια που αφορούν τη θαλάσσια πολιτική και τη νησιωτικότητα μέσα σε αυτά τα προγράμματα. Όμως, οι πόροι είναι στην πραγματικότητα το Πρόγραμμα Δημοσίων Επενδύσεων, τα ΕΣΠΑ κ.λπ..</seg>
                    <seg xml:id="ParlaMint-GR_2021-01-27-S1-commons.seg925">Και λέτε επίσης ότι το Ταμείο Νησιωτικής Επιχειρηματικότητας θα χρηματοδοτείται από την Αναπτυξιακή Τράπεζα και τις μικροπιστώσεις. Μα, η Αναπτυξιακή Τράπεζα - δικό μας έργο και αυτό - και οι μικροπιστώσεις - που ήταν δικό μας έργο και αυτό, το οποίο το επικαιροποιήσατε εσείς μετά από κάποιους μήνες όταν ήρθατε στην Κυβέρνηση - δεν αφορά μόνο τη νησιωτικότητα. Η χρηματοδότηση από την Αναπτυξιακή Τράπεζα αφορά όλη την επιχειρηματικότητα της χώρας. Επομένως δεν είναι κάτι το ιδιαίτερο στο οποίο αναφέρεστε.</seg>
                    <seg xml:id="ParlaMint-GR_2021-01-27-S1-commons.seg926">Σε ό,τι αφορά τώρα αυτή καθ' αυτή τη νησιωτικότητα, επαναλαμβάνετε κι εσείς και όλοι οι ομιλητές σας «για πρώτη φορά», «για πρώτη φορά», με τυμπανοκρουσίες.</seg>
                    <seg xml:id="ParlaMint-GR_2021-01-27-S1-commons.seg927">Αγαπητοί συνάδελφοι και κύριοι Υπουργοί, τι κάνατε μόλις ήρθατε; Ποια ήταν η πρώτη πράξη που κάνατε; Καταργήσατε το χαρτοφυλάκιο της νησιωτικής πολιτικής. Διακόψατε τις νησιωτικές πολιτικές που εμείς είχαμε ξεκινήσει, κατ' επιταγή του άρθρου 101 του Συντάγματος παράγραφος 2.</seg>
                    <seg xml:id="ParlaMint-GR_2021-01-27-S1-commons.seg928">Την πλέον εμβληματική μεταρρύθμιση, την καθιέρωση του μεταφορικού ισοδύναμου, ουσιαστικά την αντιπαλέψατε ως αντιπολίτευση και την πολεμήσατε, ενώ όταν ήρθατε στην Κυβέρνηση προσπαθείτε βαθμηδόν να την υποβαθμίσετε, για να περάσει στη λήθη. Για ό,τι έργο έχει κάνει η Κυβέρνηση ΣΥΡΙΖΑ, όπως, για παράδειγμα, το «ΦΙΛΟΔΗΜΟΣ» ή το μεταφορικό ισοδύναμο, διά της σιωπής προσπαθείτε να ξεχάσει ο κόσμος ακριβώς τη θετική επίδραση που είχαν αυτά τα συγκεκριμένα προγράμματα.</seg>
                    <seg xml:id="ParlaMint-GR_2021-01-27-S1-commons.seg929">Ξορκίζετε, λοιπόν, το θετικό έργο της κυβέρνησης του ΣΥΡΙΖΑ, το οποίο επεκτάθηκε στα νησιά σε μια σειρά τομείς και θα σας πω πολύ επιγραμματικά ότι στην υγεία φτιάχτηκε για πρώτη φορά - αίτημα δεκαετιών - βάση αεροδιακομιδών στη Σύρο. Ιδρύθηκε το Νοσοκομείο της Σαντορίνης. Υπήρξε το Ειδικό Αναπτυξιακό Πρόγραμμα Αιγαίου, όπως σας είπαν και άλλοι συνάδελφοι, που ουσιαστικά αποτέλεσε ένα δεύτερο ΕΣΠΑ. Ήμασταν η τρίτη ευρωπαϊκή χώρα που το 2018 υπέβαλε έκθεση αξιολόγησης. Δημιουργήθηκαν φορείς προστατευόμενων περιοχών για το περιβάλλον στις Κυκλάδες και στα Δωδεκάνησα, τους οποίους εσείς τους καταργήσατε.</seg>
                    <seg xml:id="ParlaMint-GR_2021-01-27-S1-commons.seg930">Στον πρωτογενή τομέα δημιουργήθηκε μια εξειδικευμένη πολιτική στην οικοτεχνία, με δυνατότητα διάθεσης σειράς τοπικών προϊόντων στις όμορες περιφερειακές ενότητες. Εντάχθηκαν σειρά αθλητικών έργων σε πολλά νησιά. Νομιμοποιήθηκαν λιμάνια και λιμενικές εγκαταστάσεις που θεωρούνταν παράνομα εδώ και πάρα πολλά χρόνια. Και υπάρχουν κι άλλα, ων ουκ έστι αριθμός, από τα διάφορα Υπουργεία, αλλά δεν έχω τον χρόνο τώρα να μιλήσω για αυτά.</seg>
                    <seg xml:id="ParlaMint-GR_2021-01-27-S1-commons.seg931">Και το χειρότερο, αρνηθήκατε να ψηφίσετε την ειδική διάταξη για τη νησιωτικότητα στο υπό αναθεώρηση Σύνταγμα, το οποίο το ξεκινήσαμε εμείς και στην πρώτη ψηφοφορία έλαβε…</seg>
                    <seg xml:id="ParlaMint-GR_2021-01-27-S1-commons.seg932">Τελειώνω, κυρία Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u115" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg933">Κύριε συνάδελφε, πρέπει να κλείσετε.</seg>
                </u>
                <u xml:id="ParlaMint-GR_2021-01-27-S1-commons.u116" ana="#regular" who="#ΣΥΡΜΑΛΕΝΙΟΣ_ΕΥΑΓΓΕΛΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg934">Αφήστε να τελειώσω τη φράση μου, όμως.</seg>
                    <seg xml:id="ParlaMint-GR_2021-01-27-S1-commons.seg935">Ξέρω, σας άκουσα, είδα και το κουδούνι. Μη μου το κάνετε κάθε φορά αυτό.</seg>
                </u>
                <u xml:id="ParlaMint-GR_2021-01-27-S1-commons.u117" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg936">Τελειώστε, παρακαλώ πολύ.</seg>
                </u>
                <u xml:id="ParlaMint-GR_2021-01-27-S1-commons.u118" ana="#regular" who="#ΣΥΡΜΑΛΕΝΙΟΣ_ΕΥΑΓΓΕΛΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg937">Εν πάση περιπτώσει, αφήνετε όλους τους άλλους και οι Βουλευτές είναι οι τελευταίοι τροχοί της άμαξας εδώ μέσα. Μα, έτσι είναι.</seg>
                </u>
                <u xml:id="ParlaMint-GR_2021-01-27-S1-commons.u119" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg938">Ακούστε λίγο, σας παρακαλώ, κύριε συνάδελφε, με όλον τον σεβασμό. Σας ενημέρωσα προηγουμένως ότι υπάρχει ένας πολύ μεγάλος αριθμός συναδέλφων.</seg>
                </u>
                <u xml:id="ParlaMint-GR_2021-01-27-S1-commons.u120" ana="#regular" who="#ΣΥΡΜΑΛΕΝΙΟΣ_ΕΥΑΓΓΕΛΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg939">Το ξέρω.</seg>
                </u>
                <u xml:id="ParlaMint-GR_2021-01-27-S1-commons.u121" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg940">Εάν ο κάθε Βουλευτής που ανεβαίνει στο Βήμα καταχράται τον χρόνο, καταλαβαίνετε ότι κάποιοι συνάδελφοι...</seg>
                </u>
                <u xml:id="ParlaMint-GR_2021-01-27-S1-commons.u122" ana="#regular" who="#ΣΥΡΜΑΛΕΝΙΟΣ_ΕΥΑΓΓΕΛΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg941">Ακούστε, έτσι γίνεται.</seg>
                </u>
                <u xml:id="ParlaMint-GR_2021-01-27-S1-commons.u123" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg942">Αφήστε με να τελειώσω. Δεν θέλω να τσακωθούμε.</seg>
                </u>
                <u xml:id="ParlaMint-GR_2021-01-27-S1-commons.u124" ana="#regular" who="#ΣΥΡΜΑΛΕΝΙΟΣ_ΕΥΑΓΓΕΛΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg943">Δεν τσακωνόμαστε τώρα.</seg>
                </u>
                <u xml:id="ParlaMint-GR_2021-01-27-S1-commons.u125" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg944">Δεν θέλω να τσακωθούμε. Ήρεμα σας μιλάω. Καταλαβαίνετε, λέω, ότι κάποιοι συνάδελφοι ή δεν θα μιλήσουν καθόλου ή θα μιλήσουν πέντε λεπτά. Είναι, λοιπόν, στη δική σας διάθεση το αν θα δώσετε στους συναδέλφους σας τον χρόνο να μιλήσουν.</seg>
                </u>
                <u xml:id="ParlaMint-GR_2021-01-27-S1-commons.u126" ana="#regular" who="#ΣΥΡΜΑΛΕΝΙΟΣ_ΕΥΑΓΓΕΛΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg945">Κάθε φορά μιλάνε όλοι. Μη λέμε πράγματα τώρα και μην τρώμε τον χρόνο μας.</seg>
                </u>
                <u xml:id="ParlaMint-GR_2021-01-27-S1-commons.u127" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg946">Εγώ σας παρακαλώ πάρα πολύ να τηρείτε τον χρόνο έτσι όπως ο Κανονισμός το λέει.</seg>
                </u>
                <u xml:id="ParlaMint-GR_2021-01-27-S1-commons.u128" ana="#regular" who="#ΣΥΡΜΑΛΕΝΙΟΣ_ΕΥΑΓΓΕΛΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg947">Εντάξει, κυρία Πρόεδρε. Κάθε φορά αυτό μού κάνετε. Σε όλες μου τις ομιλίες εδώ και δύο χρόνια, όποτε είστε εσείς Πρόεδρος, συνεχώς με διακόπτετε τελευταία στιγμή, την ώρα που θέλω να τελειώσω. Ε, δεν γίνεται αυτό το πράγμα, έλεος δηλαδή!</seg>
                </u>
                <u xml:id="ParlaMint-GR_2021-01-27-S1-commons.u129" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg948">Κύριε συνάδελφε, δεν σας έχω διακόψει ποτέ στον χρόνο σας. Σας παρακαλώ πολύ!</seg>
                </u>
                <u xml:id="ParlaMint-GR_2021-01-27-S1-commons.u130" ana="#regular" who="#ΣΥΡΜΑΛΕΝΙΟΣ_ΕΥΑΓΓΕΛΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg949">Τόση ώρα θα είχα τελειώσει.</seg>
                </u>
                <u xml:id="ParlaMint-GR_2021-01-27-S1-commons.u131" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg950">Σας παρακαλώ πολύ. Σας διακόπτω όταν πάτε στα δέκα και στα εννιά λεπτά. Σας παρακαλώ πολύ, συνεχίστε, κλείστε και τελειώσαμε, για να πάμε στον επόμενο συνάδελφο.</seg>
                </u>
                <u xml:id="ParlaMint-GR_2021-01-27-S1-commons.u132" ana="#regular" who="#ΣΥΡΜΑΛΕΝΙΟΣ_ΕΥΑΓΓΕΛΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg951">Η Νέα Δημοκρατία δεν ψήφισε το υπό αναθεώρηση Σύνταγμα, που έβαζε ότι ο κοινός νομοθέτης και η διοίκηση, όταν δρουν κανονιστικά, υποχρεούνται να λαμβάνουν υπ' όψιν τις ιδιαίτερες συνθήκες των νησιωτικών και ορεινών περιοχών, μεριμνώντας για την ολόπλευρη κοινωνική και οικονομική ανάπτυξή τους. Αυτή ήταν η πεμπτουσία για να περνάνε σε όλα τα νομοσχέδια και παντού οι νησιωτικές πολιτικές. Δεν το ψηφίσατε.</seg>
                    <seg xml:id="ParlaMint-GR_2021-01-27-S1-commons.seg952">Εν πάση περιπτώσει, κλείνω με το ότι εσείς ουσιαστικά εξυπηρετείτε το τρίπτυχο «εξυπηρέτηση ιδιωτικών συμφερόντων, υποβάθμιση δημοσίου συμφέροντος και δημόσιων πολιτικών, καταβαράθρωση της προστασίας του περιβάλλοντος».</seg>
                    <seg xml:id="ParlaMint-GR_2021-01-27-S1-commons.seg953">Ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u133" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg954">Και εγώ σας ευχαριστώ, κύριε συνάδελφε.</seg>
                    <seg xml:id="ParlaMint-GR_2021-01-27-S1-commons.seg955">Τον λόγο τώρα έχει ο Κοινοβουλευτικός Εκπρόσωπος της Νέας Δημοκρατίας κ. Βρούτσης.</seg>
                </u>
                <u xml:id="ParlaMint-GR_2021-01-27-S1-commons.u134" ana="#regular" who="#ΒΡΟΥΤΣΗΣ_ΒΑΣΙΛΕΙΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg956">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-27-S1-commons.seg957">Επιτρέψτε μου να ξεκινήσω με δύο παρατηρήσεις που θεωρώ ότι είναι σημαντικό να ακουστούν στην Εθνική Αντιπροσωπεία.</seg>
                    <seg xml:id="ParlaMint-GR_2021-01-27-S1-commons.seg958">Πρώτον, σήμερα είναι μία ημέρα μνήμης και περισυλλογής για τους χιλιάδες Έλληνες Εβραίους, μάρτυρες, αθώους ανθρώπους, ήρωες που έπεσαν στη θηριωδία στο Ολοκαύτωμα των ναζί. Η σημερινή ημέρα ας είναι μία ημέρα τιμής και μνήμης σε όσες και όσους έχασαν τη ζωή τους στα ναζιστικά στρατόπεδα συγκέντρωσης. Η δημοκρατία και η μνήμη αποτελούν εγγύηση και πυξίδα για το μέλλον, ώστε να μην υπάρξουν ποτέ ανάλογα εγκλήματα μπροστά μας, στο μέλλον.</seg>
                    <seg xml:id="ParlaMint-GR_2021-01-27-S1-commons.seg959">Η δεύτερη παρατήρηση, η οποία μας αφορά όλους, ως πολιτικό σύστημα, είναι η εξοντωτική αγωγή του κ. Τσίπρα προς τους δύο δημοσιογράφους, τον κ. Γιάννη Κουρτάκη και τον κ. Γιώργο Παπαχρήστο, προσπαθώντας να αποκαταστήσει, υποτίθεται, τη χαμένη τιμή για ένα ζήτημα που του ασκήθηκε κριτική.</seg>
                    <seg xml:id="ParlaMint-GR_2021-01-27-S1-commons.seg960">Είμαι από εκείνους που πιστεύουν, κυρίες και κύριοι συνάδελφοι, ότι το πολιτικό σύστημα πρέπει να υπερασπίζεται την τιμή του. Πρέπει να υπερασπίζεται την υπόληψή του ο καθένας από εμάς ξεχωριστά. Όμως, τέτοιες εξοντωτικές αγωγές μπορεί κάποιος αβίαστα να βγάλει το συμπέρασμα ότι οδηγούν σε εκφοβισμό και στην απουσία οποιασδήποτε κριτικής. Σε αυτό είμαστε αντίθετοι.</seg>
                    <seg xml:id="ParlaMint-GR_2021-01-27-S1-commons.seg961">Κριτική πρέπει να γίνεται. Πρέπει να αξιολογούμαστε όλοι. Το Κοινοβούλιο και εμείς οι πολιτικοί είμαστε εδώ για να μας κρίνει και η δημοσιογραφία και ο κόσμος και «ουαί και αλίμονο» αν με τέτοιες συμπεριφορές, όπως αυτή του Προέδρου του ΣΥΡΙΖΑ, οδηγούμαστε πλέον σε ένα νέο περιβάλλον, στο οποίο απαγορεύεται η κριτική προς το πολιτικό σύστημα.</seg>
                    <seg xml:id="ParlaMint-GR_2021-01-27-S1-commons.seg962">Κυρίες και κύριοι συνάδελφοι, το παρόν νομοσχέδιο για εμένα προσωπικά και εκ της ιδιότητάς μου ως Κοινοβουλευτικού Εκπροσώπου έχει και ένα άλλο ειδικό βάρος καθότι ως Βουλευτής νησιών, Κυκλαδίτης και Αιγαιοπελαγίτης, έχω την τιμή να τοποθετούμαι ενώπιον της Εθνικής Αντιπροσωπείας για ένα νομοσχέδιο - τομή, όπως θα εξηγήσω παρακάτω.</seg>
                    <seg xml:id="ParlaMint-GR_2021-01-27-S1-commons.seg963">Είναι ένα νομοσχέδιο το οποίο θα έρθει να συμβάλει σημαντικά στην εξέλιξη των πραγμάτων για τη νησιωτική πλευρά της πατρίδας μας. Είναι ένα νομοσχέδιο το οποίο έρχεται να δώσει κατευθύνσεις και να διαμορφώσει ένα ενιαίο στρατηγικό πλαίσιο και περιβάλλον σε ένα υφιστάμενο νομοθετικό πλαίσιο κατακερματισμένο, ατελές, γεμάτο αοριστίες και ασάφειες. Αυτή ακριβώς είναι η παρέμβαση του Γιάννη Πλακιωτάκη, του Υπουργού Ναυτιλίας και Νησιωτικής Πολιτικής, που έρχεται πλέον να ενοποιήσει όλο αυτό το κατακερματισμένο σύστημα και με συγκεκριμένα εργαλεία να νομοθετήσει το πλαίσιο εντός του οποίου θα ασκούμε νησιωτική πολιτική. Αυτή είναι η παρέμβαση της Κυβέρνησης, του Υπουργού Ναυτιλίας.</seg>
                    <seg xml:id="ParlaMint-GR_2021-01-27-S1-commons.seg964">Το ερώτημα το οποίο εγείρεται είναι αν αυτή η συζήτηση για τη νησιωτική πολιτική της χώρας μας είναι καινούργια. Είμαι αρκετά χρόνια σε αυτή την Αίθουσα και απαντώ: Όχι. Είναι μια συζήτηση που διεξάγεται διαχρονικά. Συζητάμε σήμερα ένα ρηξικέλευθο νομοσχέδιο. Θα συνεχίσουμε να συζητάμε όμως για τη νησιωτική πολιτική, γιατί η συζήτηση για τη νησιωτική πολιτική της χώρας μας δεν είναι μια περιπτωσιολογική συζήτηση, που αφορά μια συγκεκριμένη περιφέρεια της χώρας με συγκεκριμένα προβλήματα. Εδώ έχουμε να συζητήσουμε - και εδώ είναι το ενδιαφέρον - για μια περιοχή της πατρίδας μας, τη νησιωτική - είμαστε η πιο νησιωτική χώρα όλης της Ευρώπης - , που αφορά διακόσια κατοικημένα νησιά, το 15% του ΑΕΠ, ένα εκατομμύριο επτακόσιες χιλιάδες συμπολίτες μας νησιώτες. Έχουμε το χρέος και την τιμή ως πολιτικό σύστημα να υπερασπιστούμε αυτόν τον κόσμο και να του δώσουμε καλύτερη προοπτική, βιώσιμη προοπτική στον τόπο του.</seg>
                    <seg xml:id="ParlaMint-GR_2021-01-27-S1-commons.seg965">Μπαίνει ένα ζήτημα, όμως. Σήμερα, ακούγοντας τον ΣΥΡΙΖΑ, ο οποίος με ένα καθολικό «όχι» από όλα του τα στελέχη αρνείται το παρόν νομοσχέδιο, αναρωτιέμαι: Είναι ικανοποιημένος από την παρούσα κατάσταση;</seg>
                    <seg xml:id="ParlaMint-GR_2021-01-27-S1-commons.seg966">Κύριοι του ΣΥΡΙΖΑ, σήμερα τα έχουμε λύσει όλα τα προβλήματα; Οι προκλήσεις, τα προβλήματα που αντιμετωπίζουν οι νησιώτες έχουν λυθεί; Και μιλάμε για προκλήσεις οι οποίες απορρέουν από την εδαφική ασυνέχεια, προβλήματα στις υποδομές, προβλήματα στην υγεία, προβλήματα στα λιμάνια, προβλήματα τα οποία αφορούν το σύνολο των νησιωτών μας, προβλήματα τα οποία αφορούν την ακτοπλοΐα, τις αεροπορικές διασυνδέσεις, το χωροταξικό. Τα είπατε και εσείς. Έχουν λυθεί, έχουν απαντηθεί αυτά; Φυσικά και όχι.</seg>
                    <seg xml:id="ParlaMint-GR_2021-01-27-S1-commons.seg967">Άρα έρχεστε να αρνηθείτε ένα νομοσχέδιο που ουσιαστικά βάζει σε ράγες έναν κεντρικό σχεδιασμό για την αντιμετώπιση των προβλημάτων αυτών. Και το κάνετε και με έναν τρόπο άγαρμπο. Άκουσα τον εισηγητή αλλά κυρίως τον Κοινοβουλευτικό Εκπρόσωπο του ΣΥΡΙΖΑ, σε μία άσκηση επαναστατικής λογικής του ΣΥΡΙΖΑ της περιόδου 2012-2014, να δαιμονοποιεί οτιδήποτε ιδιωτικό, να καταγγέλλει οτιδήποτε έχει δημιουργηθεί σήμερα και να επιστρέφει στον γνωστό ΣΥΡΙΖΑ της περιόδου εκείνης.</seg>
                    <seg xml:id="ParlaMint-GR_2021-01-27-S1-commons.seg968">Μα, θυμάμαι χαρακτηριστικά, κύριοι του ΣΥΡΙΖΑ, ότι εσείς παραμονές των εκλογών του 2015 φωνάζατε και καταγγέλλατε την υφιστάμενη ιδιωτική ακτοπλοΐα και εξαγγέλλατε και δεσμευόσασταν ότι την επόμενη μέρα θα φέρετε κρατική ακτοπλοΐα. Και τι κάνατε; Διατηρήσατε το υφιστάμενο πλαίσιο, που ευτυχώς είναι πολύ καλό, με αξιόπλοα πλοία. Δεν θέλω να αναφερθώ τώρα σε συγκεκριμένη εταιρεία, αλλά εγώ βιώνοντας τη νησιωτικότητα πολλά χρόνια έχω δει την εξέλιξη της ακτοπλοΐας μας, με την ιδιωτική πρωτοβουλία να προοδεύει και σήμερα οι νησιώτες απολαμβάνουν τις καλύτερες υπηρεσίες σε ευρωπαϊκό επίπεδο με τα αξιόπλοα καράβια της ιδιωτικής πρωτοβουλίας που έχουμε. Καταγγέλλατε ότι υποθηκεύουμε τα λιμάνια προς τον ιδιωτικό τομέα και εσείς την επόμενη μέρα μεταβιβάσατε για ενενήντα εννέα χρόνια τη δημόσια περιουσία της χώρας στο υπερταμείο. Και έρχεστε εδώ υποκριτικά να μας κάνετε κριτική για τα λιμάνια; Ας θυμηθούμε λίγο τι κάνατε και τι είχατε υποσχεθεί.</seg>
                    <seg xml:id="ParlaMint-GR_2021-01-27-S1-commons.seg969">Σε κάθε περίπτωση, επειδή η μηδενιστική πολιτική δεν είναι στον χαρακτήρα μου, μπορώ να πω ότι και επί ΣΥΡΙΖΑ έγιναν κάποιοι βηματισμοί στη νησιωτική πολιτική. Ανέφερε ο κ. Συρμαλένιος και για το ελικοδρόμιο της Σύρου και για μία, δυο, τρεις παρεμβάσεις. Κανείς δεν μπορεί να διαφωνήσει. Ερχόμαστε λειτουργικά να προσθέσουμε ο ένας πάνω στον άλλο.</seg>
                    <seg xml:id="ParlaMint-GR_2021-01-27-S1-commons.seg970">Πείτε μου, όμως, κύριοι του ΣΥΡΙΖΑ, το άρθρο 101 του Συντάγματος στο οποίο ασκήθηκε λίγο πριν κριτική - και εσείς προσπαθείτε να βάλετε λήθη στο παρελθόν - και με το οποίο μπαίνει για πρώτη φορά η νησιωτικότητα στο Σύνταγμα, δεν είναι προϊόν, σ' αυτή εδώ την Αίθουσα, το 2008, της κυβέρνησης της Νέας Δημοκρατίας, που έβαλε τη νησιωτική πολιτική στο Σύνταγμα της χώρας μας;</seg>
                    <seg xml:id="ParlaMint-GR_2021-01-27-S1-commons.seg971">Τον ΦΠΑ ο Εθνάρχης Κωνσταντίνος Καραμανλής - ο Εκπρόσωπος του ΚΙΝΑΛ προσπάθησε είτε από άγνοια είτε από σκοπιμότητα να ακυρώσει την ιστορία - όταν έβαλε τη χώρα μας στην τότε ΕΟΚ, δεν το έβαλε ως κυρίαρχο ζήτημα στη διαπραγμάτευση, το μοναδικό συγκριτικό πλεονέκτημα που πήρε η χώρα μας, τον μειωμένο ΦΠΑ για τα νησιά του Αιγαίου Πελάγους, που τον κατήργησε ο ΣΥΡΙΖΑ;</seg>
                    <seg xml:id="ParlaMint-GR_2021-01-27-S1-commons.seg972">Αυτές δεν είναι πολιτικές υπέρ της νησιωτικότητας, κύριε Σαντορινιέ;</seg>
                    <seg xml:id="ParlaMint-GR_2021-01-27-S1-commons.seg973">Η κατάργηση του ΕΝΦΙΑ για τα ακριτικά νησιά, που πριν από λίγους μήνες έφερε αυτή η Κυβέρνηση και ο ΣΥΡΙΖΑ δεν το ψήφισε, δεν είναι νησιωτική πολιτική;</seg>
                    <seg xml:id="ParlaMint-GR_2021-01-27-S1-commons.seg974">Το ζήτημα το οποίο αφορά τις άγονες γραμμές, η αύξηση του προϋπολογισμού από τα 90 εκατομμύρια ευρώ που ήταν το 2019 στα 130 εκατομμύρια ευρώ το 2020 και στον προϋπολογισμό αυτόν 138 εκατομμύρια ευρώ δεν είναι νησιωτική πολιτική;</seg>
                </u>
                <u xml:id="ParlaMint-GR_2021-01-27-S1-commons.u135" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg975">Πού είναι; Σε ποιον προϋπολογισμό; Διαβάστε το!</seg>
                </u>
                <u xml:id="ParlaMint-GR_2021-01-27-S1-commons.u136" ana="#regular" who="#ΒΡΟΥΤΣΗΣ_ΒΑΣΙΛΕΙΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg976">Όσον αφορά την ενέργεια, καταγγέλλατε το 2014 την κυβέρνηση Σαμαρά τότε για την ηπειρωτική διασύνδεση με το καλώδιο των νησιών των Κυκλάδων, που σήμερα τη συνεχίζουμε και θα φτάσει και μέχρι την Κρήτη και έχουν συνδεθεί η Νάξος, η Πάρος, προχωρά για τη Σαντορίνη, η Ίος, η Τήνος, η Άνδρος, η Μύκονος. Αυτό δεν είναι νησιωτική πολιτική; Βεβαίως είναι. Το συνεχίσατε, αλλά το καταγγέλλατε το 2014.</seg>
                </u>
                <u xml:id="ParlaMint-GR_2021-01-27-S1-commons.u137" ana="#regular" who="#ΣΥΡΜΑΛΕΝΙΟΣ_ΕΥΑΓΓΕΛΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg977">Λάθος! Μεγάλο λάθος!</seg>
                </u>
                <u xml:id="ParlaMint-GR_2021-01-27-S1-commons.u138" ana="#regular" who="#ΒΡΟΥΤΣΗΣ_ΒΑΣΙΛΕΙΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg978">Σε κάθε περίπτωση, κυρίες και κύριοι συνάδελφοι, τα ζητήματα που αφορούν τη νησιωτικότητα δεν είναι μια απλή τυπική διαδικασία. Ξεπερνούν τα όρια αυτού που περιγράφουμε ως τυπικά προβλήματα των νησιών για τη βιωσιμότητα, την αειφόρο ανάπτυξη, που είναι χρέος μας να στηρίξουμε. Είναι και εθνικά ζητήματα και γι' αυτό εδώ έρχεται το χρέος της πολιτείας, της κάθε κυβέρνησης, να στηρίξει με κάθε τρόπο μέσω της αειφόρου ανάπτυξης τη βιωσιμότητα των κατοίκων των νησιών στο Αιγαίο Πέλαγος. Είναι χρέος τιμής να το κάνουμε όλοι.</seg>
                    <seg xml:id="ParlaMint-GR_2021-01-27-S1-commons.seg979">Εμείς ως Κυβέρνηση το έχουμε αποδείξει, από αυτό που είπε ο Γιάννης Πλακιωτάκης πριν, την επέκταση της αιγιαλίτιδας ζώνης στο Ιόνιο Πέλαγος - αφορά και εκεί νησιά - μέχρι την αγορά των Rafale για την υπεράσπιση του Αιγαίου Πελάγους και των νησιών μας. Και το έκανε αυτή η Κυβέρνηση του Κυριάκου Μητσοτάκη.</seg>
                    <seg xml:id="ParlaMint-GR_2021-01-27-S1-commons.seg980">Όσον αφορά τα ζητήματα τα οποία αφορούν το συγκεκριμένο νομοσχέδιο, άκουσα τον κ. Συρμαλένιο πριν και τον κ. Σαντορινιό να προσπαθούν να πείσουν ότι είναι ένα κατάπτυστο νομοσχέδιο, το οποίο δεν έχει καμμία αξία και δεν πρέπει να το ψηφίσουμε. Το αντίθετο. Ίσως δεν το διαβάσατε ή ίσως ο κομματικός πατριωτισμός δεν σας επιτρέπει να δείτε τα πράγματα όπως είναι, διότι και το Εθνικό Μητρώο Φορέων Θαλάσσιας Οικονομίας από τη μία, το οποίο βάζει ένα νέο πλαίσιο, και η Πλατφόρμα Ενιαίας Παρακολούθησης και Τεκμηρίωσης και η Εθνική Ενιαία Πλατφόρμα Λιμενικής Κοινότητας και το πρόγραμμα «ΝΕΑΡΧΟΣ» και η χρηματοδότηση της νησιωτικής επιχειρηματικότητας - μία άλλη πλατφόρμα - και το Ταμείο Θαλάσσιας και Γαλάζιας Οικονομίας αποτελούν πραγματικές τομές, που έρχονται να αποκαταστήσουν το πλαίσιο της ζητούμενης νησιωτικής πολιτικής, μιας κατακερματισμένης νησιωτικής πολιτικής. Σήμερα το Υπουργείο Ναυτιλίας και Νησιωτικής Πολιτικής της χώρας μας, αυτή η Κυβέρνηση έρχεται και εξορθολογίζει το πλαίσιο αυτό και βάζει πλέον συγκεκριμένη κατεύθυνση και πυξίδα πώς πρέπει να ασκούμε τη νησιωτική πολιτική.</seg>
                    <seg xml:id="ParlaMint-GR_2021-01-27-S1-commons.seg981">Αυτό κάνουμε με αυτό το νομοσχέδιο και θα έπρεπε να το στηρίξετε. Και στο τέλος - τέλος και αν ακόμα είχατε διαφωνίες θα έπρεπε να καταθέσετε προτάσεις. Εγώ δεν άκουσα καμμία πρόταση ούτε από εσάς και, για να μη σας αδικώ, ούτε από το ΚΙΝΑΛ. Άκουσα μόνο καταγγελτική κατάθεση απόψεων, ένα μεγάλο «όχι» σε όλα.</seg>
                    <seg xml:id="ParlaMint-GR_2021-01-27-S1-commons.seg982">Δεν προχωράμε έτσι, κυρίες και κύριοι συνάδελφοι του ΣΥΡΙΖΑ. Πρέπει να προχωράμε με προτάσεις, με θέσεις και σήμερα με αυτό το νομοσχέδιο - τομή του Υπουργείου Ναυτιλίας, για το οποίο αξίζουν συγχαρητήρια και στον Υπουργό και στον Υφυπουργό και στη Γενική Γραμματέα και σε όλα τα στελέχη του Υπουργείου, ερχόμαστε να ανοίξουμε νέους δρόμους για τη νησιωτική περιοχή της χώρας μας.</seg>
                    <seg xml:id="ParlaMint-GR_2021-01-27-S1-commons.seg983">Κατεβαίνοντας από το Βήμα, θα ήθελα να αποδώσω και εγώ συγχαρητήρια στο Λιμενικό Σώμα της χώρας μας, σε όλους συντελεστές, κύριε Υπουργέ, γιατί αυτό το οποίο έκαναν, η αποτροπή κατά 80% -85% των μεταναστών ήταν ένα πολύ μεγάλο, γενναίο αποτέλεσμα της αποφασιστικότητας του Λιμενικού Σώματος και του αξίζουν πολλά συγχαρητήρια!</seg>
                    <seg xml:id="ParlaMint-GR_2021-01-27-S1-commons.seg984">Και επειδή από τις Κυκλάδες, αλλά και από όλα τα νησιά, δεχόμαστε το τελευταίο διάστημα το ερώτημα τι θα γίνει με τα εμβόλια, η Κυβέρνηση - το καταθέτω - έχει δημιουργήσει ένα πρόγραμμα μόνο για τα νησιά.</seg>
                    <seg xml:id="ParlaMint-GR_2021-01-27-S1-commons.seg985">Καταθέτω, λοιπόν, το πρόγραμμα αυτό, για να γίνει γνωστό και ευρύτερα, επειδή το άκουσα και από Βουλευτές του ΣΥΡΙΖΑ να εγείρεται ως ερώτημα. Είναι ένα ολοκληρωμένο πρόγραμμα για κάθε νησί ξεχωριστά της πατρίδας μας. Αυτό είναι το πρόγραμμά μας στο πρόγραμμα «ΕΛΕΥΘΕΡΙΑ» για τη νησιωτική Ελλάδα.</seg>
                    <seg xml:id="ParlaMint-GR_2021-01-27-S1-commons.seg986">Συγχαρητήρια, κύριε Υπουργέ. Είμαστε εδώ για να ανοίγουμε δρόμους και να διασφαλίζουμε ένα καλύτερο μέλλον για τους νησιώτες της πατρίδας μας.</seg>
                    <seg xml:id="ParlaMint-GR_2021-01-27-S1-commons.seg987">Ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u139" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg988">Ευχαριστώ, κύριε συνάδελφε.</seg>
                </u>
                <u xml:id="ParlaMint-GR_2021-01-27-S1-commons.u140" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg989">Κυρία Πρόεδρε, θα ήθελα τον λόγο για ένα λεπτό, για τα όσα ανέφερε για τον Πρόεδρο της Κοινοβουλευτικής μας Ομάδας.</seg>
                </u>
                <u xml:id="ParlaMint-GR_2021-01-27-S1-commons.u141" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg990">Έχετε τον λόγο για ένα λεπτό.</seg>
                </u>
                <u xml:id="ParlaMint-GR_2021-01-27-S1-commons.u142" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg991">Για όσα αναφερθήκατε, κύριε Βούτση, θα μιλήσουμε και στη δευτερολογία.</seg>
                </u>
                <u xml:id="ParlaMint-GR_2021-01-27-S1-commons.u143" ana="#regular" who="#ΠΑΠΠΑΣ_ΚΩΝΣΤΑΝΤΙΝΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg992">Θα έχετε τον χρόνο μετά.</seg>
                </u>
                <u xml:id="ParlaMint-GR_2021-01-27-S1-commons.u144" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg993">Εκπροσωπώ την Κοινοβουλευτική Ομάδα, κύριε Παππά.</seg>
                    <seg xml:id="ParlaMint-GR_2021-01-27-S1-commons.seg994">Η αναφορά σας στην αγωγή που έκανε ο κ. Τσίπρας σε δύο δημοσιογράφους - στους οποίους έδωσε το δικαίωμα να ανασκευάσουν, σε συκοφαντίες, σε fake news και οι οποίοι όχι μόνο δεν το έκαναν, αλλά συνέχισαν να συκοφαντούν επί του ιδίου θέματος - υποδεικνύει ότι πλέον εσείς δεν υπερασπίζεστε τη δημοσιογραφία, αλλά υπερασπίζεστε τις συκοφαντίες, τα fake news και τον κιτρινισμό. Γιατί δεν ήταν επί της δικής μας κυβέρνησης που παραιτήθηκαν διευθυντές εφημερίδων και αρχισυντάκτες, καταγγέλλοντας - και μάλιστα από φιλικά μέσα - πιέσεις από το Μέγαρο Μαξίμου.</seg>
                    <seg xml:id="ParlaMint-GR_2021-01-27-S1-commons.seg995">Και επειδή είπατε για εξοντωτικά πρόστιμα, όταν θα εκδικασθεί και να είστε σίγουρος ότι θα εκδικασθούν αυτά τα πρόστιμα και θα πρέπει να τα πληρώσουν αυτοί οι δύο, δεν θα πάνε στο ταμείο κανενός, παρά μόνο στο ταμείο των δημοσιογράφων για τις συντάξεις των δημοσιογράφων, που πολύ καλά ξέρετε εσείς σαν πρώην Υπουργός ότι έχει αρκετά ζητήματα.</seg>
                    <seg xml:id="ParlaMint-GR_2021-01-27-S1-commons.seg996">Ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u145" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg997">Και εγώ σας ευχαριστώ, κύριε συνάδελφε.</seg>
                </u>
                <u xml:id="ParlaMint-GR_2021-01-27-S1-commons.u146" ana="#regular" who="#ΒΡΟΥΤΣΗΣ_ΒΑΣΙΛΕΙΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg998">Κυρία Πρόεδρε, θα ήθελα τον λόγο για ένα λεπτό.</seg>
                </u>
                <u xml:id="ParlaMint-GR_2021-01-27-S1-commons.u147" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg999">Ελάτε, κύριε Βρούτση.</seg>
                </u>
                <u xml:id="ParlaMint-GR_2021-01-27-S1-commons.u148" ana="#regular" who="#ΒΡΟΥΤΣΗΣ_ΒΑΣΙΛΕΙΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg1000">Κύριε Σαντορινιέ, θα σας συμβούλευα αυτό που λέει η λαϊκή ρήση: «Στο σπίτι του κρεμασμένου δεν μιλάνε για σκοινί». Όταν μιλάτε για δημοσιογραφία και ελεύθερη δημοσιογραφία, μην ξεχνάτε ότι έχετε πλέον ένα παρελθόν. Τεσσεράμισι χρόνια ο ΣΥΡΙΖΑ απέδειξε έμπρακτα ποιος είναι και πώς αντιλαμβάνεται την ελεύθερη δημοσιογραφία.</seg>
                </u>
                <u xml:id="ParlaMint-GR_2021-01-27-S1-commons.u149" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg1001">Ακριβώς αυτό κάναμε.</seg>
                </u>
                <u xml:id="ParlaMint-GR_2021-01-27-S1-commons.u150" ana="#regular" who="#ΒΡΟΥΤΣΗΣ_ΒΑΣΙΛΕΙΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg1002">Ξεχνάτε μήπως την παρέμβαση που προσπαθήσατε να κάνετε για να ελέγξετε τον Τύπο; Ξεχνάτε τι κάνατε για να ελέγξετε τα κανάλια; Ευτυχώς όλες αυτές οι μεθοδεύσεις δεν απέδωσαν. Κρίθηκαν αντισυνταγματικές και η σθεναρή αντίδραση και αντίσταση της Νέας Δημοκρατίας, αυτού εδώ του κόμματος κατ' εξοχήν, έφερε ευτυχώς την ελεύθερη δημοσιογραφία και τα κανάλια ελεύθερα να λειτουργούν σήμερα.</seg>
                    <seg xml:id="ParlaMint-GR_2021-01-27-S1-commons.seg1003">Ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u151" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1004">Εγώ σας ευχαριστώ, κύριε συνάδελφε.</seg>
                </u>
                <u xml:id="ParlaMint-GR_2021-01-27-S1-commons.u152" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg1005">Κυρία Πρόεδρε, παρακαλώ τον λόγο.</seg>
                </u>
                <u xml:id="ParlaMint-GR_2021-01-27-S1-commons.u153" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1006">Όχι, κύριε Σαντορινιέ. Δεν θα ανοίξουμε συζήτηση μεταξύ των Κοινοβουλευτικών. Είπατε αυτό που θέλατε, είπε και ο κ. Βρούτσης.</seg>
                    <seg xml:id="ParlaMint-GR_2021-01-27-S1-commons.seg1007">Πάμε στον κ. Μπούμπα από την Ελληνική Λύση.</seg>
                    <seg xml:id="ParlaMint-GR_2021-01-27-S1-commons.seg1008">Έχετε αυστηρά επτά λεπτά, κύριε συνάδελφε.</seg>
                </u>
                <u xml:id="ParlaMint-GR_2021-01-27-S1-commons.u154" ana="#regular" who="#ΜΠΟΥΜΠΑΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1009">Σας ευχαριστώ πάρα πολύ, κυρία Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1010">Κυρίες και κύριοι συνάδελφοι, είναι μια μέρα σήμερα ιστορικής πραγματικά μνήμης απέναντι στα ειδεχθέστατα εγκλήματα που έγιναν από τους ναζί. Αν δει κάποιος το τι σημαίνει και το αστέρι του Δαυίδ, θα καταλάβει γι' αυτό το ειδεχθέστατο και αποτρόπαιο γεγονός στην παγκόσμια ιστορία.</seg>
                    <seg xml:id="ParlaMint-GR_2021-01-27-S1-commons.seg1011">Είναι μια ευκαιρία να βρούμε και πραγματικούς συμμάχους, όπως και η συμμαχία με το Ισραήλ, που προστατεύει και τα δικά μας συμφέροντα στην Ανατολική Μεσόγειο. Άλλωστε υπάρχουν φιλελληνικές τάσεις, αλλά καλλιεργούμε εδώ και δεκαετίες έναν αντισημιτισμό και θα θέλαμε να αναλογιστούμε τις ευθύνες μας. Να φανταστείτε ότι στο Ισραήλ υπάρχει ραδιόφωνο που παίζει είκοσι τέσσερις ώρες μόνο ελληνική μουσική. Η μουσική μπορεί να αποτελέσει συνδετικό κρίκο για να αναθερμάνουμε πραγματικές και ουσιαστικές σχέσεις με το Ισραήλ, που έχουμε κοινά συμφέροντα στην περιοχή έναντι της ιμπεριαλιστικής και επιθετικής τάσης της Τουρκίας.</seg>
                    <seg xml:id="ParlaMint-GR_2021-01-27-S1-commons.seg1012">Επειδή, κύριε Βρούτση, αναφερθήκατε στον Εθνάρχη Κωνσταντίνο Καραμανλή και επειδή σήμερα μιλάμε για τα νησιά, αν έχουμε τη σημαία της Ελλάδος, το κοντάρι στη σημαία είναι τα νησιά μας, να θυμίσω όλα αυτά με τις διερευνητικές. Και δεν θα πάω ούτε στο «mea culpa» του 1988 του Ανδρέα Παπανδρέου ούτε στη συνάντηση Κωνσταντίνου Μητσοτάκη - Ντεμιρέλ το 1991, αλλά θα πάω στο 1975, όπου τότε ο Κωνσταντίνος Καραμανλής κατάλαβε τις προθέσεις της ιμπεριαλιστικής Τουρκίας. Είχε παρακινήσει την Τουρκία να πάνε στο Διεθνές Δικαστήριο της Χάγης, για να τεθεί για πρώτη φορά το θέμα της υφαλοκρηπίδας, προκειμένου η Τουρκία να υπογράψει ένα συνυποσχετικό.</seg>
                    <seg xml:id="ParlaMint-GR_2021-01-27-S1-commons.seg1013">Την τελευταία στιγμή, λοιπόν, η Τουρκία άλλαξε ρότα και ο τότε Σουλεϊμάν Ντεμιρέλ απαντάει στον Κωνσταντίνο Καραμανλή και λέει «μόνο για συνεκμετάλλευση». Ο Κωνσταντίνος Καραμανλής πήρε αμέσως αυτό το συμφωνητικό, το οποίο θα ήταν συνεκμετάλλευση από πλευράς της Τουρκίας για τα ελληνικά νησιά.</seg>
                    <seg xml:id="ParlaMint-GR_2021-01-27-S1-commons.seg1014">Το λέω αυτό, γιατί πάμε σε διερευνητικές και σας το έχουμε πει ως Ελληνική Λύση να μην πάτε στη Χάγη. Υπάρχουν παγίδες και πονηριές, όπως και επί Κωνσταντίνου Καραμανλή, του Εθνάρχη, το 1975, όπως έγινε και αργότερα με Οζάλ και πάλι Ντεμιρέλ κ.λπ.. Αυτό για την ιστορία, για τα νησιά.</seg>
                    <seg xml:id="ParlaMint-GR_2021-01-27-S1-commons.seg1015">Θα μπορούσα να μιλάω πάρα πολύ για τα προβλήματα που έχουν σήμερα τα νησιά. Κάνατε κάποια προγράμματα με ανεμογεννήτριες, όπως μιλάω και με φίλους στην Αστυπάλαια, με αυτή τη μεγάλη επένδυση της γερμανικής «VOLKSWAGEN», που δεν ξέρουν ακόμη και το έδαφος που θα καταλαμβάνει στην Αστυπάλαια και τους δίνετε ένα προνόμιο για ηλεκτροκίνηση. Τι να το κάνουν το ηλεκτρικό αυτοκίνητο στην Αστυπάλαια; Δώστε τους μπόνους για ένα σκάφος. Αναβαθμίστε την περιοχή με το αιγαιοπελαγίτικο πέλαγος, σε ό,τι αφορά την αρχιτεκτονική τοπίου.</seg>
                    <seg xml:id="ParlaMint-GR_2021-01-27-S1-commons.seg1016">Νερό, το μεγάλο πρόβλημα σήμερα. Κυρίες και κύριοι συνάδελφοι, τα νησιά μας έχουν πρόβλημα και αφαλάτωσης, αλλά κυρίως νερού. Δεν άκουσα στο πρόγραμμα αυτό, κύριε Υπουργέ, της ολοκληρωμένης νησιωτικής πολιτικής, να δείτε πώς θα εκμεταλλευθείτε τα επόμενα χρόνια το εταιρικό σύμφωνο πλαισίου ανάπτυξης και το περιβόητο πρόγραμμα «HORIZON EUROPE» που μιλάει για ταμιευτήρες νερού. Αν επιλύσουμε το πρόβλημα με ταμιευτήρες και δεξαμενές νερού στα νησιά, πραγματικά τους ανθρώπους θα τους απαλλάξουμε ένα πολύ μεγάλο πρόβλημα που έχουν σε ό,τι αφορά την υδροδότηση. Προχωρήστε, λοιπόν, στο νέο πλαίσιο και στο νέο χρονικό ορίζοντα με το «HORIZON EUROPE», αυτό που η Ευρωπαϊκή Ένωση λέει: «Ταμιευτήρες, λοιπόν, για να αποθηκεύεται το νερό.».</seg>
                    <seg xml:id="ParlaMint-GR_2021-01-27-S1-commons.seg1017">Ως Ελληνική Λύση τι έχουμε πει; Τοπικά προϊόντα και σε ξενοδοχειακά καταλύματα και φορολογικά κίνητρα. Το λέω αυτό, γιατί στην τελευταία σύσκεψη που έγινε για τα προβλήματα των Κυκλάδων σε κεντρικό ξενοδοχείο της Αθήνας πριν από ενάμιση χρόνο, τα ξενοδοχεία λένε ότι δεν μπορούν να προωθήσουν παραδοσιακά τοπικά προϊόντα. Κυρίως μιλάμε για ξενοδοχεία που έχουν φάρμες.</seg>
                    <seg xml:id="ParlaMint-GR_2021-01-27-S1-commons.seg1018">Ένα άλλο μεγάλο πρόβλημα, για το οποίο σάς έκανε αναφορά και ο κ. Βιλιάρδος, είναι ότι πρέπει να συνδεθεί ο πρωτογενής τομέας. Η μελισσοκομία στις Κυκλάδες έχει ένα τεράστιο πρόβλημα με τα φυτοφάρμακα. Δεν μπορεί να γίνει επικονίαση εδώ και χρόνια. Το λέω αυτό, διότι πραγματικά εχέγγυα και φορολογικά κίνητρα δεν έχουν δοθεί, προκειμένου να γίνει μια αποκέντρωση με την αστυφιλία που έχουμε στα νησιά.</seg>
                    <seg xml:id="ParlaMint-GR_2021-01-27-S1-commons.seg1019">Η χώρα μας καταλαμβάνει εκατόν τριάντα χιλιάδες οκτακόσια τετραγωνικά χιλιόμετρα. Δεκαπέντε χιλιάδες χιλιόμετρα είναι η ακτογραμμή μας. Έχουμε ούτε λίγο ούτε πολύ έξι χιλιάδες νησιά και βραχονησίδες. Από αυτά περίπου τα εκατόν εξήντα είναι κατοικήσιμα, εβδομήντα εννέα νησιά έχουν πληθυσμό άνω των εκατό κατοίκων και μόνο πενήντα τρία νησιά έχουν πληθυσμό άνω των χιλίων κατοίκων.</seg>
                    <seg xml:id="ParlaMint-GR_2021-01-27-S1-commons.seg1020">Και ερωτώ: Έχουμε δώσει πραγματικά εχέγγυα να πάει ο δημόσιος υπάλληλος να στελεχώσει υπηρεσίες σε απομακρυσμένα νησιά σε όλο το Αιγαίο, το Ιόνιο Πέλαγος, αλλά με δέκα χρόνια παραμονής - ή ίσως και παραπάνω - ή πηγαίνει για ένα, δύο χρόνια και μετά με τον άλφα ή βήτα τρόπο και με πολιτικά μέσα και με τηλέφωνα φεύγει, με αποτέλεσμα τα νησιά αυτή τη στιγμή να έχουν πολλαπλά προβλήματα;</seg>
                    <seg xml:id="ParlaMint-GR_2021-01-27-S1-commons.seg1021">Όσον αφορά το ΝΑΤ, Ναυτικό Απομαχικό Ταμείο, κανένας δεν έκανε κουβέντα. Πού πήγαν τα αποθεματικά σε συνάλλαγμα του ΝΑΤ, που ήταν το αρχαιότερο ταμείο από το 1861 ως κοινωνικός φορέας; Αυτό το ταμείο καταληστεύθηκε, με αποτέλεσμα σήμερα οι ναυτικοί να έχουν σοβαρό πρόβλημα και κυρίως για τις επόμενες γενιές.</seg>
                    <seg xml:id="ParlaMint-GR_2021-01-27-S1-commons.seg1022">Σύνδεση με τα επιμελητήρια, σύνδεση με την τοπική αυτοδιοίκηση. Βλέπω για τη λιμενική επιτροπή ότι δεν έχετε δώσει την εντοπιότητα, διότι τα προβλήματα τα ξέρουν αυτοί που έχει χαράξει το δέρμα τους και είναι ρυτιδιασμένο από την αλμύρα και τον ήλιο της θάλασσας.</seg>
                    <seg xml:id="ParlaMint-GR_2021-01-27-S1-commons.seg1023">Στο ένα λεπτό και κάτι που έχω στη διάθεσή μου, θέλω την προσοχή σας για το πιο σημαντικό θέμα που έχει να κάνει τα επόμενα χρόνια με το Αιγαίο. Θα το καταθέσω στα Πρακτικά. Γιατί η Ελληνική Λύση αν δει κάτι καλό, από οποιοδήποτε κόμμα και αν προέρχεται, έχουμε την παρρησία και την τόλμη να το πούμε και όχι όπως με το δικαστικό, που το κάνατε γαργάρα και το αποκάλυψε η Ελληνική Λύση.</seg>
                    <seg xml:id="ParlaMint-GR_2021-01-27-S1-commons.seg1024">Εδώ σας καταθέτω το τι θα συμβεί στο Αιγαίο από καθηγητές πανεπιστημίου, Κώστας Καρτάλης, Γιώργος Κάλιος, Κώστας Λαγκουβάρδος, Βάσω Κοτρώνη, Ιωάννα Παπούλια, Νίκος Κατσαρός.</seg>
                    <seg xml:id="ParlaMint-GR_2021-01-27-S1-commons.seg1025">Δεν υπάρχει Αιγαίο σε περίπτωση πυρηνικού ατυχήματος από το Ακούγιου. Είναι τριάντα πέντε χιλιάδες δισεκατομμύρια κιλοβατώρες τον χρόνο, τέσσερις αντιδραστήρες! Η μελέτη ξέρετε τι λέει; Σε είκοσι τέσσερις ώρες τα Δωδεκάνησα αυτό το ραδιενεργό νέφος και σε τριάντα έξι ώρες σε όλο το Αιγαίο. Και μιλάμε για το μέλλον της ελληνικής θάλασσας, όταν οι Τούρκοι αυτή τη στιγμή παραβιάζουν τη φινλανδική εν πλω συνθήκη και κατασκευάζουν σε σεισμογενή περιοχή. Ποιος τα λέει; Βουλευτής του Ρεπουμπλικανικού Κεμαλικού Κόμματος, ο Αλί Μαχίρ Μπασαρίρ, ο οποίος κατηγορεί τον Ερντογάν.</seg>
                    <seg xml:id="ParlaMint-GR_2021-01-27-S1-commons.seg1026">Ήδη έχουμε ρωγμές στον πυθμένα του αντιδραστήρα, κανείς δεν μιλάει για την παραβίαση εν πλω διασυνοριακής συνεργασίας, και σε λίγα χρόνια οι επόμενες γενιές θα έχουν το Κοζλοντούι και τέσσερις αντιδραστήρες από απέναντι και που το Αιγαίο θα νεκρώσει για τέσσερις χιλιάδες χρόνια. Είναι εφιαλτικά σενάρια, αλλά είναι το μέλλον του Αιγαίου και το μέλλον της Ελλάδος, χώρια η παραβίαση της Συνθήκης της Βασιλείας!</seg>
                    <seg xml:id="ParlaMint-GR_2021-01-27-S1-commons.seg1027">Και κάτι τελευταίο. Συνεργάζεται ο Ερντογάν με τους Ιάπωνες για να πάει σε παραγωγή πυρηνικών όπλων. Και θα μου πει κάποιος πως δεν γίνεται, γιατί δεσμεύεται από τη συνθήκη. Σώπα! Υπάρχει το άρθρο 10. Αν η Τουρκία πει ότι για εθνικούς λόγους κρατά τον αντιδραστήρα, από τη Διεθνή Επιτροπή Ατομικής Ενέργειας δεν γίνεται κανένας έλεγχος.</seg>
                    <seg xml:id="ParlaMint-GR_2021-01-27-S1-commons.seg1028">Και κάτι τελευταίο, αναπαράγεται το πλουτώνιο που δεν έχει την τεχνογνωσία…</seg>
                </u>
                <u xml:id="ParlaMint-GR_2021-01-27-S1-commons.u155" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1029">Ολοκληρώστε, κύριε συνάδελφε.</seg>
                </u>
                <u xml:id="ParlaMint-GR_2021-01-27-S1-commons.u156" ana="#regular" who="#ΜΠΟΥΜΠΑΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1030">Ολοκληρώνω, κυρία Πρόεδρε, αλλά είναι πάρα πολύ βασικό για το μέλλον της Ελλάδας και της Ανατολικής Μεσογείου.</seg>
                    <seg xml:id="ParlaMint-GR_2021-01-27-S1-commons.seg1031">Θα παράγεται, λοιπόν, το πλουτώνιο. Το πλουτώνιο δεν έχει τεχνογνωσία να το καθαρίσει η Τουρκία, έχει όμως το Πακιστάν. Να τα μας με το Πακιστάν!</seg>
                    <seg xml:id="ParlaMint-GR_2021-01-27-S1-commons.seg1032">Καταθέτω αυτή την ερώτηση για παραβίαση της συνθήκης, που έγινε από τους Οικολόγους Πράσινους, από το 2014 στο Ευρωπαϊκό Κοινοβούλιο.</seg>
                </u>
                <u xml:id="ParlaMint-GR_2021-01-27-S1-commons.u157" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1033">Κύριε συνάδελφε, σας παρακαλώ πολύ, ολοκληρώστε.</seg>
                </u>
                <u xml:id="ParlaMint-GR_2021-01-27-S1-commons.u158" ana="#regular" who="#ΜΠΟΥΜΠΑΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1034">Πάρτε θέση τώρα για τον πυρηνικό αντιδραστήρα στις διερευνητικές, για να στριμώξετε την Τουρκία!</seg>
                    <seg xml:id="ParlaMint-GR_2021-01-27-S1-commons.seg1035">Σας ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u159" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1036">Ευχαριστούμε, κύριε συνάδελφε.</seg>
                    <seg xml:id="ParlaMint-GR_2021-01-27-S1-commons.seg1037">Κύριοι συνάδελφοι για πολλοστή φορά σάς παρακαλώ να κρατάτε τον χρόνο. Σας παρακαλώ. Είναι άλλοι πενήντα πέντε συνάδελφοι! Ο χρόνος σας είναι επτά λεπτά.</seg>
                    <seg xml:id="ParlaMint-GR_2021-01-27-S1-commons.seg1038">Τον λόγο έχει τώρα ο κ. Παππάς από τη Νέα Δημοκρατία.</seg>
                </u>
                <u xml:id="ParlaMint-GR_2021-01-27-S1-commons.u160" ana="#regular" who="#ΠΑΠΠΑΣ_ΚΩΝΣΤΑΝΤΙΝΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg1039">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1040">Κύριε Υπουργέ, κύριε Υφυπουργέ, κύριε Γενικέ Γραμματέα, κυρίες και κύριοι Βουλευτές, θα είχε ενδιαφέρον εάν μια μεγάλη έρευνα θα μπορούσε να αποτυπώσει ποιες έννοιες έρχονται στο μυαλό κάποιου όταν ακούει Ελλάδα. Εκτός από τη μακραίωνη ιστορία μας και τον λαμπρό πολιτισμό μας, σίγουρα θα είναι ο ήλιος, η θάλασσα, τα νησιά μας και, βέβαια, η ναυτιλία.</seg>
                    <seg xml:id="ParlaMint-GR_2021-01-27-S1-commons.seg1041">Πώς σας φαίνεται όμως το γεγονός ότι μέχρι σήμερα δεν υπήρχε μια ολοκληρωμένη στρατηγική για τη νησιωτική πολιτική και τη θαλάσσια ανάπτυξη της πατρίδας μας, ειδικά αν συνυπολογίσετε ότι οι έξι χιλιάδες νησιά και νησίδες αποτελούν το 18,7% της συνολικής επιφανείας της Ελλάδος, οι νησιώτες μας αντιστοιχούν περίπου στο 15% του πληθυσμού και στα νησιά μας παράγεται το 25% του ΑΕΠ μας.</seg>
                    <seg xml:id="ParlaMint-GR_2021-01-27-S1-commons.seg1042">Κυρίες και κύριοι συνάδελφοι, αισθάνομαι ιδιαίτερα, λοιπόν, χαρούμενος και ικανοποιημένος που σήμερα συζητάμε το σχέδιο νόμου του Υπουργείου Νησιωτικής Πολιτικής. Και αισθάνομαι περήφανος, γιατί προέρχομαι από τα ακριτικά Δωδεκάνησα, τα οποία έβλεπα επί χρόνια να παλεύουν για να προσελκύσουν κεφάλαια για ανάπτυξη και δημιουργία νέων θέσεων εργασίας. Αυτό γίνεται με το σχέδιο νόμου το οποίο συζητάμε σήμερα.</seg>
                    <seg xml:id="ParlaMint-GR_2021-01-27-S1-commons.seg1043">Και αισθάνομαι διπλά ικανοποιημένος, γιατί για πρώτη φορά θεσμοθετείται εθνική στρατηγική που θα ελέγχεται, θα αξιολογείται και θα ανανεώνεται. Ναι, κυρίες και κύριοι του ΣΥΡΙΖΑ, για πρώτη φορά, γιατί, μετά την κατάργηση των μειωμένων συντελεστών που κάνατε, βάλατε την ταφόπλακα στα νησιά του Αιγαίου. Και αυτό να μην το ξεχνάτε, γιατί μιλήσατε πολλοί νησιώτες Βουλευτές και είπατε πάρα πολλά, αλλά το σημαντικό είναι ότι ξεχάσατε πραγματικά το ότι εσείς καταργήσατε τους μειωμένους φορολογικούς συντελεστές.</seg>
                    <seg xml:id="ParlaMint-GR_2021-01-27-S1-commons.seg1044">Αυτή τη στρατηγική, λοιπόν, σήμερα τη θεσμοθετεί η Κυβέρνηση της Νέας Δημοκρατίας του Κυριάκου Μητσοτάκη, με Υπουργό Ναυτιλίας και Νησιωτικής Πολιτικής τον Γιάννη Πλακιωτάκη. Για την ενοποίηση της στρατηγικής συστήνεται στη Γενική Γραμματεία Αιγαίου και Νησιωτικής Πολιτικής το Εθνικό Μητρώο, που μπορούν να εγγραφούν φορείς που σχετίζονται με την εθνική στρατηγική. Παράλληλα δημιουργείται Πλατφόρμα Παρακολούθησης και Τεκμηρίωσης στους τομείς της εθνικής στρατηγικής, με πλήρη δεδομένα και στατιστικά για την εξέλιξη και την υλοποίηση όλων των έργων.</seg>
                    <seg xml:id="ParlaMint-GR_2021-01-27-S1-commons.seg1045">Κυρίες και κύριοι συνάδελφοι, στο σχέδιο νόμου, το οποίο πραγματικά αποτελεί ένα ολοκληρωμένο νομοθέτημα που καλύπτει ένα μεγάλο κενό, περιλαμβάνονται πολύ σημαντικά χρηματοδοτικά εργαλεία. Τέτοια εργαλεία θα δώσουν τη δυνατότητα να χρηματοδοτήσουμε έργα υποδομών, ενέργειας και μεταφορών αλλά και να δώσουμε την απαραίτητη βοήθεια στις μικρομεσαίες επιχειρήσεις, στις επιχειρήσεις που ζουν και εργάζονται στα νησιά μας.</seg>
                    <seg xml:id="ParlaMint-GR_2021-01-27-S1-commons.seg1046">Μιλώντας για υποδομές, θα ήθελα να κάνω μια ειδική αναφορά στην έναρξη των διαδικασιών για την ανέγερση του νέου Νοσοκομείου της Κω. Πρόκειται για ένα αίτημα δεκαετιών από τους Κώους. Θα ήθελα να ευχαριστήσω προσωπικά τον Πρωθυπουργό Κυριάκο Μητσοτάκη για το ενδιαφέρον που έδειξε και για το πράσινο φως που άναψε, τον Υπουργό Υγείας, τον Αναπληρωτή Υπουργό Υγείας, τον κ. Βασίλειο Κοντοζαμάνη, τον Πρόεδρο της ΚΤΥΠ κ. Τίμο Κατσίπο και τον Διευθύνοντα Σύμβουλο κ. Θανάση Γιάνναρη για τη συνεργασία τους σε ένα κομβικό θέμα και έργο για το νησί της Δωδεκανήσου, για την υπέροχη Κω.</seg>
                    <seg xml:id="ParlaMint-GR_2021-01-27-S1-commons.seg1047">Κυρίες και κύριοι συνάδελφοι, τα εργαλεία που περιλαμβάνονται στο νομοσχέδιο είναι το πρόγραμμα «ΝΕΑΡΧΟΣ», το Πρόγραμμα Χρηματοδότησης Νησιωτικής Επιχειρηματικότητας και το Ταμείο Θαλάσσιας - Γαλάζιας Οικονομίας. Στόχος είναι να συγκεντρωθούν κεφάλαια της τάξης των 200 έως 250 εκατομμυρίων ευρώ από το Πρόγραμμα Δημοσίων Επενδύσεων, από ευρωπαϊκούς πόρους και την Ελληνική Αναπτυξιακή Τράπεζα.</seg>
                    <seg xml:id="ParlaMint-GR_2021-01-27-S1-commons.seg1048">Το πρόγραμμα «ΝΕΑΡΧΟΣ» έχει στόχο τη βιώσιμη ανάπτυξη των λιμένων και τη βελτίωση των υποδομών τους καθώς και των κρίσιμων υποδομών λιμενικών αρχών, δημόσιων σχολών εμπορικού ναυτικού και άλλων εγκαταστάσεων του Υπουργείου Ναυτιλίας και Νησιωτικής Πολιτικής.</seg>
                    <seg xml:id="ParlaMint-GR_2021-01-27-S1-commons.seg1049">Τα λιμάνια των νησιών μας είναι πύλες της οικονομίας και πλέον βρίσκουμε τον τρόπο για να αναπτυχθούν. Με τον τρόπο αυτόν αναβαθμίζονται και οι θαλάσσιες μεταφορές και ο τουρισμός και κυρίως σε απομακρυσμένες περιοχές, όπου είναι σημαντικό για μας να αναβαθμίζεται και να βελτιώνεται η ποιότητα ζωής των κατοίκων μας, των κατοίκων που είναι στα νησιά μας, στα νησιά του Αιγαίου και της Δωδεκανήσου.</seg>
                    <seg xml:id="ParlaMint-GR_2021-01-27-S1-commons.seg1050">Με το Πρόγραμμα Χρηματοδότησης της Τοπικής Επιχειρηματικότητας στόχος είναι η παροχή κάθε μορφής χρηματοδότησης σε επιχειρήσεις που είναι εγκατεστημένες σε αμιγώς νησιωτικές περιφέρειες, επιχειρήσεις που δραστηριοποιούνται σε τομείς της θαλάσσιας οικονομίας, ιδίως σε μικρές, μεσαίες, αλλά και πολύ μικρές επιχειρήσεις.</seg>
                    <seg xml:id="ParlaMint-GR_2021-01-27-S1-commons.seg1051">Το δε Ταμείο Θαλάσσιας - Γαλάζιας Οικονομίας έχει ως σκοπό τη μέγιστη δυνατή αξιοποίηση των χρηματοδοτικών μέσων για την ανάπτυξη και προώθηση της καινοτόμου επιχειρηματικότητας. Τέτοιοι τομείς είναι η θάλασσα οικονομία και η γαλάζια ανάπτυξη, η ναυτιλιακή οικονομία, ο ναυπηγικός εξοπλισμός, η εφαρμοσμένη τεχνολογία και η πληροφορική στη ναυτιλία.</seg>
                    <seg xml:id="ParlaMint-GR_2021-01-27-S1-commons.seg1052">Θα ήθελα να κάνω μια ειδική αναφορά στο άρθρο 28 του σχεδίου νόμου, το οποίο αφορά τα καρνάγια και τους ταρσανάδες που ναυπηγούν πολλά μικρά ξύλινα πλοία. Για πολλά από τα νησιά μας, όπως η Χάλκη, η Σύμη, η Λέρος, η ηρωική νήσος Κάσος, είναι κομμάτι της παράδοσής μας η οποία, με τον τρόπο αυτόν, διασώζεται.</seg>
                    <seg xml:id="ParlaMint-GR_2021-01-27-S1-commons.seg1053">Στο σημείο αυτό δεν θα μπορούσα να μην αναφερθώ σε ορισμένα πράγματα τα οποία πετύχαμε για τα Δωδεκάνησα και να ευχαριστήσω τον Υπουργό Ναυτιλίας και Νησιωτικής Πολιτικής, τον κ. Γιάννη Πλακιωτάκη.</seg>
                    <seg xml:id="ParlaMint-GR_2021-01-27-S1-commons.seg1054">Ένα σημαντικό και πρώτο που θα ήθελα να πω είναι ότι σώσατε τον κορμό, κύριε Υπουργέ της Ναυτιλίας, κρατήσατε τα λιμάνια μας στην κρίση ανοικτά, κρατήσετε τη ζωή στα νησιά μας. Είναι πολύ σημαντικό αυτό, γι' αυτό θα πρέπει να το εκτιμήσουμε και να το τιμήσουμε όλοι εδώ μέσα. Γιατί δεν άκουσα ούτε μια θετική κουβέντα από τους συναδέλφους του ΣΥΡΙΖΑ και της Αντιπολίτευσης για το έργο και τη δουλειά που κάνατε μέσα στην κρίση της πανδημίας, σε αυτή την παγκόσμια κρίση, να κρατήσουμε τα νησιά και να μην υπάρχει κανένα πρόβλημα σε κανένα νησί του Αιγαίου και ιδιαίτερα στα νησιά της Δωδεκανήσου.</seg>
                    <seg xml:id="ParlaMint-GR_2021-01-27-S1-commons.seg1055">Το δεύτερο και βασικό είναι η καθημερινή σύνδεση που πετύχατε, Υπουργέ, και αναφέρομαι στη σύνδεση της Ρόδου με το Καστελλόριζο. Είναι πρώτη φορά στα χρονικά που το Καστελλόριζο έχει καθημερινά πλοίο από τη Ρόδο. Με αυτό θεωρώ και πιστεύω ότι δεν έχει κάποιος πρόβλημα να το πει, αλλά δεν είπε και κάποιος συγχαρητήρια γι' αυτό το τόσο μεγάλο έργο, όταν μιλάμε τον τελευταίο καιρό για τα εθνικά μας δικαιώματα.</seg>
                    <seg xml:id="ParlaMint-GR_2021-01-27-S1-commons.seg1056">Τρίτο και σημαντικό για τα Δωδεκάνησα. Υπουργέ μου, στηρίξατε και ενισχύσατε όλες τις νησιωτικές μας εταιρείες, κρατήσατε ζωντανές τις εταιρείες των νησιών μας που ασχολούνται με την ακτοπλοΐα, σώσατε τις θέσεις εργασίας και βοηθήσατε έτσι να παραμείνει ζωντανή η τοπική οικονομία.</seg>
                    <seg xml:id="ParlaMint-GR_2021-01-27-S1-commons.seg1057">Ένα τέταρτο σημείο και πολύ σημαντικό και παρακαλώ να δώσετε βάση και τελειώνω. Καταφέραμε να υλοποιήσουμε ένα πάγιο αίτημα των νησιωτών μας: να συνδεθούμε με την Κρήτη, να συνδεθεί η Ρόδος, η Κάσος, η Κάρπαθος με την Κρήτη. Είναι πολύ σημαντικό, Υπουργέ, και με παρέμβασή μας το πλοίο κατά τη διάρκεια των θερινών μηνών έκανε στάση και στο νησί της Χάλκης, μια μικρή στάση με μεγάλη σημασία για τους κατοίκους.</seg>
                    <seg xml:id="ParlaMint-GR_2021-01-27-S1-commons.seg1058">Κάθε πλοίο που δένει στο λιμάνι των ακριτικών νησιών μας, εκτός από επιβάτες και εμπορεύματα, φέρνει και την ανάπτυξη και το αίσθημα ότι τα νησιά δεν είναι μόνα τους, δεν είναι απομονωμένα. Το όραμά μας για τα ακριτικά νησιά είναι να μην ακούσουμε ξανά για νησιά άγονης γραμμής, αλλά για νησιά που βρίσκονται στη γραμμή ανάπτυξης.</seg>
                </u>
                <u xml:id="ParlaMint-GR_2021-01-27-S1-commons.u161" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1059">Πρέπει να κλείσετε, κύριε συνάδελφε.</seg>
                </u>
                <u xml:id="ParlaMint-GR_2021-01-27-S1-commons.u162" ana="#regular" who="#ΠΑΠΠΑΣ_ΚΩΝΣΤΑΝΤΙΝΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg1060">Τελειώνω, κυρία Πρόεδρε. Θα ήθελα ένα ακόμα λεπτό. Είναι πολύ σημαντικό.</seg>
                </u>
                <u xml:id="ParlaMint-GR_2021-01-27-S1-commons.u163" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1061">Δεν θα σας δώσω ένα λεπτό. Έχετε μισό λεπτό.</seg>
                </u>
                <u xml:id="ParlaMint-GR_2021-01-27-S1-commons.u164" ana="#regular" who="#ΠΑΠΠΑΣ_ΚΩΝΣΤΑΝΤΙΝΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg1062">Θα καταθέσω μια πρόταση και τελειώνω.</seg>
                    <seg xml:id="ParlaMint-GR_2021-01-27-S1-commons.seg1063">Κύριε Υπουργέ, θα ήθελα αυτή η ακτοπλοϊκή γραμμή, σας παρακαλώ, να παραμείνει και το 2021 και να παραμείνει συνέχεια. Είναι σημαντικό για τα νησιά αυτά, είναι ανάπτυξη για τα νησιά μας. Και παράκληση, αν γίνεται, να διευρύνουμε και το πλάτος, να μην είναι μόνο τρεις μήνες, να το πάμε αν μπορούμε και από Μάρτιο, από Απρίλιο έως και τον Οκτώβριο. Η σύνδεση σε συνδυασμό με όσα ψηφίζετε και υπάρχουν μέσα στο νομοσχέδιο νησιωτικής πολιτικής είναι σημαντικό για τα νησιά μας. Γι' αυτό θα καλούσα τους συναδέλφους του ΣΥΡΙΖΑ, της Αντιπολίτευσης, να δώσουν θετική ψήφο.</seg>
                </u>
                <u xml:id="ParlaMint-GR_2021-01-27-S1-commons.u165" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1064">Κύριε συνάδελφε, σας παρακαλώ, ολοκληρώστε.</seg>
                </u>
                <u xml:id="ParlaMint-GR_2021-01-27-S1-commons.u166" ana="#regular" who="#ΠΑΠΠΑΣ_ΚΩΝΣΤΑΝΤΙΝΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg1065">Ειλικρινά, όμως, δεν κατάλαβα τη σημερινή τους νευρικότητα. Δεν καταλαβαίνω το γιατί. Δεν ξέρω εάν επηρεάστηκαν από την ένταση και την κίνηση του κ. Τσίπρα, που κυνηγάει εκδότες και δημοσιογράφους, τον κ. Κουρτάκη και τον κ. Παπαχρήστο.</seg>
                </u>
                <u xml:id="ParlaMint-GR_2021-01-27-S1-commons.u167" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1066">Κύριε συνάδελφε! Κύριε συνάδελφε!</seg>
                </u>
                <u xml:id="ParlaMint-GR_2021-01-27-S1-commons.u168" ana="#regular" who="#ΠΑΠΠΑΣ_ΚΩΝΣΤΑΝΤΙΝΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg1067">Γνωρίζουμε ότι δεν αντέχετε στην κριτική.</seg>
                </u>
                <u xml:id="ParlaMint-GR_2021-01-27-S1-commons.u169" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1068">Κύριε συνάδελφε, μιλάτε εκτός θέματος τώρα! Σας παρακαλώ πολύ!</seg>
                </u>
                <u xml:id="ParlaMint-GR_2021-01-27-S1-commons.u170" ana="#regular" who="#ΠΑΠΠΑΣ_ΚΩΝΣΤΑΝΤΙΝΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg1069">Σας ευχαριστώ πάρα πολύ, κυρία Πρόεδρε, και συγγνώμη. Να είστε καλά.</seg>
                </u>
                <u xml:id="ParlaMint-GR_2021-01-27-S1-commons.u171" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1070">Κι εγώ σας ευχαριστώ.</seg>
                    <seg xml:id="ParlaMint-GR_2021-01-27-S1-commons.seg1071">Τον λόγο έχει η κ. Καφαντάρη από τον ΣΥΡΙΖΑ.</seg>
                </u>
                <u xml:id="ParlaMint-GR_2021-01-27-S1-commons.u172" ana="#regular" who="#ΧΗΤΑΣ_ΑΧΙΛΛΕΩΣ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1072">Εγώ, κυρία Πρόεδρε;</seg>
                </u>
                <u xml:id="ParlaMint-GR_2021-01-27-S1-commons.u173" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1073">Κύριε Χήτα, μου είπατε μόνος σας ότι θα μιλήσετε μετά την κ. Καφαντάρη, γι' αυτό και δεν σας φώναξα.</seg>
                    <seg xml:id="ParlaMint-GR_2021-01-27-S1-commons.seg1074">Ορίστε, κυρία Καφαντάρη, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u174" ana="#regular" who="#ΚΑΦΑΝΤΑΡΗ_ΦΩΤΙΟΥ_ΧΑΡΟΥΛΑ_ΧΑΡΑ">
                    <seg xml:id="ParlaMint-GR_2021-01-27-S1-commons.seg1075">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1076">Κύριοι Υπουργοί, κυρίες και κύριοι Βουλευτές, δεν μπορώ να μην απαντήσω - βέβαια λείπει αυτή τη στιγμή - στον Κοινοβουλευτικό Εκπρόσωπο της Νέας Δημοκρατίας, τον κ. Βρούτση, ο οποίος αναφέρθηκε σχετικά με τη δικαστική υπόθεση για το σπίτι που νοίκιασε ο πρώην Πρωθυπουργός Αλέξης Τσίπρας στο Σούνιο.</seg>
                    <seg xml:id="ParlaMint-GR_2021-01-27-S1-commons.seg1077">Για άλλη μια φορά εμφανίζεται η Νέα Δημοκρατία και ο Κοινοβουλευτικός της Εκπρόσωπός εδώ στη Βουλή ως συνήγοροι δύο δημοσιογράφων, οι οποίοι αρνήθηκαν να αποκαταστήσουν την αλήθεια. Υπάρχει, όμως, δικαιοσύνη και είμαι σίγουρη ότι η δικαιοσύνη θα αποδοθεί.</seg>
                    <seg xml:id="ParlaMint-GR_2021-01-27-S1-commons.seg1078">Και, δεύτερον, να υπενθυμίσω και σε αυτούς και σε αυτές που μας ακούν κάποια πράγματα που ειπωθήκαν πάλι από τον κ. Βρούτση για το τηλεοπτικό τοπίο και των μέσων μαζικής επικοινωνίας επί διακυβέρνησης ΣΥΡΙΖΑ. Θα υπενθυμίσω ότι έχουμε κανάλια αδειοδοτημένα, αυτό δεν είναι μικρό πράγμα. Κάποιοι έβαλαν το χέρι στην τσέπη για πρώτη φορά. Και το πολύ σημαντικό και για τους δημοσιογράφους και για όλους οι οποίοι δουλεύουν στον Τύπο είναι ότι εξασφαλίστηκαν από τον νόμο της κυβέρνησης ΣΥΡΙΖΑ τετρακόσιοι εργαζόμενοι.</seg>
                    <seg xml:id="ParlaMint-GR_2021-01-27-S1-commons.seg1079">Και αυτή τη στιγμή γνωρίζουμε όλοι ότι ετοιμάζονται να καταργήσουν αυτό το ελάχιστο των τετρακοσίων. Ο κ. Πέτσας σαν Κυβερνητικός Εκπρόσωπος πριν από δεκαπέντε, είκοσι μέρες πήρε πίσω μια σχετική σκέψη και ρύθμιση. Θα δούμε, όμως, τι θα γίνει από εδώ και πέρα, γιατί πρέπει να λέγονται αλήθειες στο ελληνικό Κοινοβούλιο, γιατί μας ακούνε Έλληνες και Ελληνίδες.</seg>
                    <seg xml:id="ParlaMint-GR_2021-01-27-S1-commons.seg1080">Θα αναφερθώ τώρα σχετικά με το σχέδιο νόμου που συζητάμε. Πραγματικά, το σχέδιο νόμου αποτυπώνει καθαρά την πολιτική της Κυβέρνησης της Νέας Δημοκρατίας.</seg>
                    <seg xml:id="ParlaMint-GR_2021-01-27-S1-commons.seg1081">Πρώτον, νεοφιλελευθερισμός βασισμένος σε ιδεοληψίες και βέβαια εξυπηρέτηση συγκεκριμένων πολιτικών συμφερόντων. Είναι κάτι που γίνεται σε όλους τους τομείς. Και γιατί να μη γίνει και στη ναυτιλία;</seg>
                    <seg xml:id="ParlaMint-GR_2021-01-27-S1-commons.seg1082">Είναι προσφιλής τακτική η ιδιωτικοποίηση για τη Νέα Δημοκρατία. Το διατυμπανίζει για τον ιδιωτικό τομέα πάντα. Η ρύθμιση που γίνεται για την Πλοηγική Υπηρεσία πραγματικά είναι μια κερκόπορτα για να πάμε εκεί, πέρα των κινδύνων που δημιουργούνται και θα αναφερθώ παραπέρα.</seg>
                    <seg xml:id="ParlaMint-GR_2021-01-27-S1-commons.seg1083">Δεύτερον, εξυπηρετούμε τους λίγους και εδώ στο άρθρο 25 με τη μονοπωλιακή διαχείριση των απορριμμάτων στα λιμάνια. Και αν θέλετε, επειδή εσείς είστε φιλελεύθεροι, κύριοι της Νέας Δημοκρατίας, καταργείτε και τον ανταγωνισμό. Αυτό δεν είναι μικρό πράγμα.</seg>
                    <seg xml:id="ParlaMint-GR_2021-01-27-S1-commons.seg1084">Τρίτον, η υποβάθμιση του περιβάλλοντος από την «πράσινη» Κυβέρνηση του κ. Μητσοτάκη που έχει να κάνει με τον τρόπο διαχείρισης των αποβλήτων - σε σχέση με αυτό που ανέφερα πριν, τη μονοπωλιακή διαχείριση - και από την άλλη μεριά με την κατάργηση περιβαλλοντικών αδειών για έργα τα οποία θεωρούνται, χωρίς να είναι, έργα εθνικής άμυνας.</seg>
                    <seg xml:id="ParlaMint-GR_2021-01-27-S1-commons.seg1085">Δεν υπάρχει θαλάσσια πολιτική, όμως, η οποία να μην εισάγει - και περιμέναμε σε αυτό το νομοσχέδιο, που εσείς θεωρείτε εμβληματικό, ότι θα το κάνατε - ρυθμίσεις σημαντικές για τα οικοσυστήματα, για τη θαλάσσια χωροταξία και όλα αυτά.</seg>
                    <seg xml:id="ParlaMint-GR_2021-01-27-S1-commons.seg1086">Τέταρτον, κατάργηση ανεξάρτητων αρχών. Έμμεσα αυτή τη στιγμή, με τις ρυθμίσεις που υπάρχουν και με το ότι 80% των αρμοδιοτήτων της ΡΑΛ θα πηγαίνουν στο Υπουργείο, είναι ουσιαστικά κατάργηση αυτής της αρχής. Εδώ, δηλαδή, έχουμε την ενός ανδρός αρχή, τον εκάστοτε Υπουργό Ναυτιλίας. Και αυτό βέβαια είναι και το επιτελικό σας κράτος, συγκεντροποίηση, έλλειψη κανόνων.</seg>
                    <seg xml:id="ParlaMint-GR_2021-01-27-S1-commons.seg1087">Και βέβαια στο συγκεκριμένο υπάρχει - το ανέφερε και ο Κοινοβουλευτικός μας Εκπρόσωπος - έμμεσα παράδοση της εθνικής κυριαρχίας στα λιμάνια, γιατί ο ΟΛΠ, ο ΟΛΘ είναι ιδιωτικοποιημένα λιμάνια σε ιδιωτικά συμφέροντα. Και αυτό έχει να κάνει με το προηγούμενο που αναφέρθηκα, με τη διαχείριση των απορριμμάτων σε έναν, χωρίς ελέγχους. Δηλαδή οι πύλες της χώρας μας - γιατί τα λιμάνια είναι οι πύλες της χώρας μας - είναι ανοικτές και δεν ελέγχονται. Καταλαβαίνετε τι σημαίνει αυτό αν γινόταν στο σπίτι σας.</seg>
                    <seg xml:id="ParlaMint-GR_2021-01-27-S1-commons.seg1088">Έχουμε άλλο ένα νομοσχέδιο εν μέσω πανδημίας που έπρεπε να αντιμετωπίζει τα νησιά, αυτό που λέμε «νησιωτικότητα», με βάση τα σύγχρονα δεδομένα του παρόντος, σχετικά με τις επιπτώσεις της πανδημίας, η οποία όξυνε τις ανισότητες.</seg>
                    <seg xml:id="ParlaMint-GR_2021-01-27-S1-commons.seg1089">Νησιωτικότητα, αυτός ο όρος που μας αρέσει να τον λέμε, σημαίνει συγκεκριμένα πράγματα και εμείς είχαμε προτείνει στην Αναθεώρηση του Συντάγματος, στο άρθρο 101 κάθε διοικητική πράξη του κράτους να περιλαμβάνει συγκεκριμένες πολιτικές για τη νησιωτικότητα και βέβαια και για τις ορεινές περιοχές.</seg>
                    <seg xml:id="ParlaMint-GR_2021-01-27-S1-commons.seg1090">Έχουμε ένα νομοσχέδιο, λοιπόν, με τον βαρύγδουπο τίτλο «θαλάσσια πολιτική ολοκληρωμένη», κ.λπ., τα προβλήματα όμως των νησιών παραμένουν, οξύνονται και δεν βλέπουμε συγκεκριμένες δράσεις, δίνοντας ένα όραμα για την άμβλυνση των ανισοτήτων όχι μόνο και μέσα στην πανδημία, αλλά και γενικότερα</seg>
                    <seg xml:id="ParlaMint-GR_2021-01-27-S1-commons.seg1091">Το θαλάσσιο περιβάλλον πώς το αντιμετωπίζουμε; Φαίνεται ότι η Κυβέρνηση θεωρεί πως το περιβάλλον της αποτελεί ένα εμπόδιο. Αυτό το έχουμε δει πάρα πολλές φορές στη θητεία της Νέας Δημοκρατίας, το έχουμε δει στον αναπτυξιακό νόμο τον Νοέμβριο του 2019, στον αντιπεριβαλλοντικό νόμο του κ. Χατζηδάκη, το βλέπουμε τώρα πάλι και βέβαια μέσα στο άρθρο που αναφέρθηκα πριν, για τη διαχείριση αποβλήτων στα λιμάνια, αλλά το βλέπουμε ακόμα και στο άρθρο 30, την εξαίρεση συγκεκριμένων έργων ναυσιπλοΐας και θαλάσσιας επιτήρησης από διαδικασίες περιβαλλοντικής αδειοδότησης.</seg>
                    <seg xml:id="ParlaMint-GR_2021-01-27-S1-commons.seg1092">Κύριοι Υπουργοί, κυρίες και κύριοι Βουλευτές, υπάρχει σοβαρό ζήτημα στο εν λόγω σχέδιο νόμου, το οποίο δεν έχει ένα όραμα. Πρόκειται ουσιαστικά για ένα σχέδιο νόμου χωρίς όραμα, ρουσφετολογικό, εξυπηρετεί συγκεκριμένα συμφέροντα. Περιμέναμε στη θαλάσσια πολιτική - που λέει και στον τίτλο - να μιλάει για τις επιπτώσεις στο θαλάσσιο περιβάλλον και την αντιμετώπισή τους από τη ναυσιπλοΐα, να μιλάει για την αέρια ρύπανση, η οποία δημιουργείται σε μεγάλα λιμάνια. Και όσοι είναι από τον Πειραιά το γνωρίζουν πάρα πολύ καλά. Γιατί πώς τροφοδοτούνται με ηλεκτρικό τα πλοία τα οποία ελλιμενίζονται;</seg>
                    <seg xml:id="ParlaMint-GR_2021-01-27-S1-commons.seg1093">Θα υπήρχαν προτάσεις και σχέδια για την προστασία της βιοποικιλότητας, διότι μην ξεχνάμε ότι η Μεσόγειος είναι μια κλειστή θάλασσα και τα νερά της ανανεώνονται κάθε εκατό χρόνια, οπότε η προστασία του θαλάσσιου περιβάλλοντος είναι σημαντική.</seg>
                </u>
                <u xml:id="ParlaMint-GR_2021-01-27-S1-commons.u175" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1094">Κυρία συνάδελφε, πρέπει να κλείσετε.</seg>
                </u>
                <u xml:id="ParlaMint-GR_2021-01-27-S1-commons.u176" ana="#regular" who="#ΚΑΦΑΝΤΑΡΗ_ΦΩΤΙΟΥ_ΧΑΡΟΥΛΑ_ΧΑΡΑ">
                    <seg xml:id="ParlaMint-GR_2021-01-27-S1-commons.seg1095">Διότι, ξέρετε, κύριοι της Κυβέρνησης, υπάρχει και η Συμφωνία των Παρισίων, υπάρχουν και οι Στόχοι της Βιώσιμης Ανάπτυξης του ΟΗΕ, όπως και μια σειρά από ευρωπαϊκές δεσμεύσεις.</seg>
                    <seg xml:id="ParlaMint-GR_2021-01-27-S1-commons.seg1096">Κλείνοντας, κύριε Υπουργέ, ήθελα να σας πω ότι τον Σεπτέμβριο του 2020 σάς κάναμε μια ερώτηση για το Πρωτόκολλο της Βαρκελώνης και για δύο σημεία, το άρθρο 8 και το άρθρο 9, που μιλούν για υπερατλαντικές δραστηριότητες και για διαχείριση παράκτιας ζώνης.</seg>
                </u>
                <u xml:id="ParlaMint-GR_2021-01-27-S1-commons.u177" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1097">Κυρία συνάδελφε, σας παρακαλώ!</seg>
                </u>
                <u xml:id="ParlaMint-GR_2021-01-27-S1-commons.u178" ana="#regular" who="#ΚΑΦΑΝΤΑΡΗ_ΦΩΤΙΟΥ_ΧΑΡΟΥΛΑ_ΧΑΡΑ">
                    <seg xml:id="ParlaMint-GR_2021-01-27-S1-commons.seg1098">Η απάντηση του Υπουργείου σας ήταν ότι είναι θέμα του Υπουργείου Περιβάλλοντος και εμείς δεν ασχολούμαστε.</seg>
                </u>
                <u xml:id="ParlaMint-GR_2021-01-27-S1-commons.u179" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1099">Κυρία συνάδελφε, σας παρακαλώ!</seg>
                </u>
                <u xml:id="ParlaMint-GR_2021-01-27-S1-commons.u180" ana="#regular" who="#ΚΑΦΑΝΤΑΡΗ_ΦΩΤΙΟΥ_ΧΑΡΟΥΛΑ_ΧΑΡΑ">
                    <seg xml:id="ParlaMint-GR_2021-01-27-S1-commons.seg1100">Πρέπει να το δείτε, διότι δεν νοείται θαλάσσια πολιτική χωρίς προστασία και χωρίς κύρωση διεθνών συμβάσεων που θα προστατεύουν τον θαλάσσιο και παράκτιο χώρο.</seg>
                </u>
                <u xml:id="ParlaMint-GR_2021-01-27-S1-commons.u181" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1101">Κυρία συνάδελφε!</seg>
                </u>
                <u xml:id="ParlaMint-GR_2021-01-27-S1-commons.u182" ana="#regular" who="#ΚΑΦΑΝΤΑΡΗ_ΦΩΤΙΟΥ_ΧΑΡΟΥΛΑ_ΧΑΡΑ">
                    <seg xml:id="ParlaMint-GR_2021-01-27-S1-commons.seg1102">Ευχαριστώ, τελείωσα.</seg>
                </u>
                <u xml:id="ParlaMint-GR_2021-01-27-S1-commons.u183" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1103">Κυρία συνάδελφε, ειρωνεύεστε το Προεδρείο; Με συγχωρείτε τώρα!</seg>
                </u>
                <u xml:id="ParlaMint-GR_2021-01-27-S1-commons.u184" ana="#regular" who="#ΚΑΦΑΝΤΑΡΗ_ΦΩΤΙΟΥ_ΧΑΡΟΥΛΑ_ΧΑΡΑ">
                    <seg xml:id="ParlaMint-GR_2021-01-27-S1-commons.seg1104">Ορίστε;</seg>
                </u>
                <u xml:id="ParlaMint-GR_2021-01-27-S1-commons.u185" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1105">Για να το καταλάβω, ειρωνεύεστε το Προεδρείο;</seg>
                </u>
                <u xml:id="ParlaMint-GR_2021-01-27-S1-commons.u186" ana="#regular" who="#ΚΑΦΑΝΤΑΡΗ_ΦΩΤΙΟΥ_ΧΑΡΟΥΛΑ_ΧΑΡΑ">
                    <seg xml:id="ParlaMint-GR_2021-01-27-S1-commons.seg1106">Σας είπα «τελείωσα», κυρία Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u187" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1107">Σας μιλάω εδώ και τόση ώρα και δεν σταματήσατε. Σας απηύθυνα τον λόγο και δεν σταματήσατε! Για όνομα του Θεού! Δεν καταλαβαίνω τι συμβαίνει σήμερα!</seg>
                    <seg xml:id="ParlaMint-GR_2021-01-27-S1-commons.seg1108">Θα πω για πολλοστή φορά ότι υπάρχουν άλλοι πενήντα συνάδελφοι. Όποιος καταχράται τον χρόνο στερεί χρόνο από συνάδελφό του. Το καταλαβαίνετε αυτό; Πώς αλλιώς να σας το πω; Δεν μπορώ να αφήνω κάποιον να μιλάει επτά λεπτά και κάποιον άλλον οκτώ ή εννιά ή δέκα λεπτά!</seg>
                    <seg xml:id="ParlaMint-GR_2021-01-27-S1-commons.seg1109">Τον λόγο τώρα έχει ο Κοινοβουλευτικός Εκπρόσωπος της Ελληνικής Λύσης, ο κ. Χήτας.</seg>
                    <seg xml:id="ParlaMint-GR_2021-01-27-S1-commons.seg1110">Ορίστε, κύριε Χήτα, έχετε έξι λεπτά.</seg>
                </u>
                <u xml:id="ParlaMint-GR_2021-01-27-S1-commons.u188" ana="#regular" who="#ΧΗΤΑΣ_ΑΧΙΛΛΕΩΣ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1111">Κυρία Πρόεδρε, θα πάρω και τη δευτερολογία μου.</seg>
                </u>
                <u xml:id="ParlaMint-GR_2021-01-27-S1-commons.u189" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1112">Δεν μπορείτε να την πάρετε τώρα.</seg>
                </u>
                <u xml:id="ParlaMint-GR_2021-01-27-S1-commons.u190" ana="#regular" who="#ΧΗΤΑΣ_ΑΧΙΛΛΕΩΣ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1113">Γιατί, κυρία Πρόεδρε; Θα μιλήσω επτά λεπτά και θα τελειώσω. Δεν θα μιλήσω μετά.</seg>
                    <seg xml:id="ParlaMint-GR_2021-01-27-S1-commons.seg1114">Ευχαριστώ, κυρία Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1115">Πριν μπω στο νομοσχέδιο, θα ήθελα να πω το εξής: Αν και είναι παλιός Κοινοβουλευτικός ο κ. Βρούτσης και θα έπρεπε να είναι εδώ, θα ήθελα να του πω το εξής: Ακούστε, δεν μπορείτε να βιάζετε τη νοημοσύνη μας ούτε να παίζετε μαζί μας. Θα έπρεπε τουλάχιστον να μας σέβεστε. Και δεν με ενδιαφέρει τώρα τι έκανε ο ΣΥΡΙΖΑ. Ό,τι έκαναν έκαναν. Όποιος κυβερνάει ελέγχει τα μέσα. Τι να λέμε τώρα; Παραμύθια στον κόσμο; Όποιος κυβερνάει ελέγχει τα μέσα.</seg>
                    <seg xml:id="ParlaMint-GR_2021-01-27-S1-commons.seg1116">Όμως, είναι δυνατόν να βγαίνει η Νέα Δημοκρατία, ο Κοινοβουλευτικός Εκπρόσωπος κ. Βρούτσης και να μιλάει για έλεγχο του Τύπου; Είναι δυνατόν να μιλάτε εσείς, που ελέγχετε τα πάντα, που έχει μείνει στην ιστορία η λίστα Πέτσα και όχι μόνο, που δεν μπορούμε να περάσουμε έξω από τα κανάλια και χτυπούν οι συναγερμοί και είμαστε αποκλεισμένοι από παντού; Μιλάτε εσείς για ελευθεροστομία και για ελευθερία του Τύπου; Θέλει και λίγη σοβαρότητα εδώ μέσα. Είμαστε στο ελληνικό Κοινοβούλιο! Για όνομα του Θεού! Δεκαοκτώ Βουλευτές εδώ και δεκαεννέα μήνες δεν έχουν πάει ποτέ σε ένα κανάλι! Ποτέ! Και μιλάει τώρα ο κ. Βρούτσης για ελευθερία του Τύπου και για έλεγχο του Τύπου. Δεν υπήρξε κυβέρνηση που να πέρασε από τη Μεταπολίτευση και μετά που να ελέγχει τα μέσα μαζικής ενημέρωσης όπως η Νέα Δημοκρατία!</seg>
                    <seg xml:id="ParlaMint-GR_2021-01-27-S1-commons.seg1117">Και ξέρω, κύριε Μαρκόπουλε, συνάδελφε δημοσιογράφε, ότι έτσι είναι τα πράγματα. Αν έχετε άλλη άποψη, να την πείτε, όταν θα πάρετε μετά τον λόγο.</seg>
                </u>
                <u xml:id="ParlaMint-GR_2021-01-27-S1-commons.u191" ana="#regular" who="#ΜΑΡΚΟΠΟΥΛΟΣ_ΚΩΝΣΤΑΝΤΙΝΟΥ_ΔΗΜΗΤΡΙΟΣ">
                    <seg xml:id="ParlaMint-GR_2021-01-27-S1-commons.seg1118">Θα τα πω!</seg>
                </u>
                <u xml:id="ParlaMint-GR_2021-01-27-S1-commons.u192" ana="#regular" who="#ΧΗΤΑΣ_ΑΧΙΛΛΕΩΣ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1119">Να τα πείτε! Τι θα πείτε; Ότι δεν ελέγχετε τα κανάλια; Μα, είναι δυνατόν να λέτε τέτοια πράγματα εδώ μέσα; Είναι δυνατόν να μιλάει η Νέα Δημοκρατία για έλεγχο του Τύπου;</seg>
                    <seg xml:id="ParlaMint-GR_2021-01-27-S1-commons.seg1120">Πάμε, λοιπόν, παρακάτω.</seg>
                    <seg xml:id="ParlaMint-GR_2021-01-27-S1-commons.seg1121">Κύριε Πλακιωτάκη, πολύ θα θέλαμε ο τίτλος του νομοσχεδίου να είναι αντίστοιχος και του περιεχομένου. Με δύο χέρια θα το ψηφίζαμε. Όμως, άλλα πράγματα γράφετε στους τίτλους και άλλα κάνετε μέσα. Πού είναι η ενίσχυση των πολύπαθων κατοίκων των νησιών μας, των νησιωτών μας, που είναι αυτοί που βάζουν πλάτη και λειτουργούν ως «κυματοθραύστες» εδώ και τόσα χρόνια κόντρα στις επεκτατικές πολιτικές της Τουρκίας; Αυτοί είναι οι «κυματοθραύστες», αυτούς πρέπει να υποστηρίξουμε, αυτών τις ζωές και το βιος πρέπει να προστατεύσουμε.</seg>
                    <seg xml:id="ParlaMint-GR_2021-01-27-S1-commons.seg1122">Αυτούς πρέπει να στηρίξουμε και όχι, κύριε Υπουργέ, να τους δέρνουμε, όταν υπερασπίζονται τη ζωή τους και το βιος τους ή όταν διαμαρτύρονται για τη λαθρομετανάστευση και τους παράνομους μετανάστες. Δεν πρέπει να δέρνουμε τους νησιώτες, αλλά να τους στηρίζουμε.</seg>
                    <seg xml:id="ParlaMint-GR_2021-01-27-S1-commons.seg1123">Πού είναι ένα πρόγραμμα δράσης για να τονωθεί η τοπική κοινωνία και οικονομία, να τονωθούν και να στηριχθούν οι αλιείς, να μειωθεί η ανεργία; Πού είναι αυτές οι δράσεις; Πού είναι οι δράσεις συνεργασίας με τους τοπικούς φορείς; Πού είναι η ολοκληρωμένη θαλάσσια πολιτική, που ακόμη και τώρα αγνοείται, όπως και η χάραξη αλιευτικών ζωνών; Αυτά είναι τα σημαντικά και όχι όλα τα υπόλοιπα που λέτε τώρα εδώ μέσα. Αυτά! Αυτά πρέπει να κάνετε!</seg>
                    <seg xml:id="ParlaMint-GR_2021-01-27-S1-commons.seg1124">Και έρχομαι τώρα σε μια ερώτηση απορίας: Γιατί μέσα στο νομοσχέδιο αναφέρεστε σε «βόρειο Αιγαίο», σε «νότιο Αιγαίο», ενώ το Ιόνιο το έχετε σκέτο; Γιατί το διαχωρίζετε σε «βόρειο Αιγαίο» και «νότιο Αιγαίο» και δεν αναφέρεστε καθόλου σε «ανατολικό Αιγαίο»; Μια ερώτηση κάνω: Κρύβεται κάτι από πίσω; Γιατί θα πρέπει να πληρώσουμε εμείς 2,5 εκατομμύρια, όσα και αν είναι αυτά, για τους πάγους στον βόρειο Ατλαντικό, αντί να τα δώσουμε στους φτωχούς, στον κόσμο και στα πτωχευμένα νοικοκυριά; Δεν κατάλαβα γιατί θα πρέπει να πληρώσει αυτά η Ελλάδα! Δεν καταλαβαίνω γιατί θα πρέπει μια πτωχευμένη χώρα να πληρώνει τέτοια χρήματα!</seg>
                    <seg xml:id="ParlaMint-GR_2021-01-27-S1-commons.seg1125">Ξέρετε τι έπρεπε να κάνετε; Να προχωρήσετε στην καθολική επέκταση χωρικών υδάτων στα δώδεκα ναυτικά μίλια, να προχωρήσετε άμεσα στη χάραξη αλιευτικών ζωνών, να προσέξετε τι συμφωνείτε, τι παραδίδετε και τι απεμπολείτε με την εξωτερική σας πολιτική. Αυτά είναι τα σημαντικά! Θα έπρεπε να ενισχύσετε πραγματικά τις τοπικές κοινωνίες στα νησιά και, σε συνεργασία με τους τοπικούς φορείς, να δώσετε κίνητρα για να τονωθούν οι αγορές, οι ντόπιοι επιχειρηματίες, οι αλιείς μας, οι οποίοι βρίσκονται καθημερινά μπροστά στα τούρκικα σκάφη. Θα έπρεπε να απαιτήσετε ουσιαστική αλληλεγγύη από την Ευρωπαϊκή Ένωση.</seg>
                    <seg xml:id="ParlaMint-GR_2021-01-27-S1-commons.seg1126">Η Ελλάδα και οι Έλληνες δεν θέλουν ελεημοσύνη ούτε μεγάλα λόγια! Απαιτούμε επιτέλους πραγματική στήριξη και αλληλεγγύη! Απαιτούμε! Όχι μόνο δίνουμε, δίνουμε, δίνουμε ως χώρα, αλλά απαιτούμε κιόλας! Αυτά έπρεπε να κάνετε και δεν τα κάνετε. Πραγματικά, τι να ψηφίσουμε από αυτό που φέρατε; Είναι λίγο δύσκολο. Εσείς πανηγυρίζετε και καλά κάνετε! Εξαρτάται από το πώς ερμηνεύει ο καθένας την πραγματικότητα. Ο κόσμος μάς ακούει και κρίνει!</seg>
                    <seg xml:id="ParlaMint-GR_2021-01-27-S1-commons.seg1127">Και πάμε λίγο στον κορωνοϊό. Τα έχετε κάνει σαλάτα! Δεν υπάρχει καμμία αμφιβολία! Τα έχετε κάνει σαλάτα κανονική! Όμως, το πρόβλημα είναι ότι τα δικά σας λάθη, της Κυβέρνησής σας, τα πληρώνουν οι Έλληνες. Πάτε να χειριστείτε, γιατί έτσι πρέπει, με χειρουργική ακρίβεια τον κορωνοϊό και εσείς πάτε να κάνετε χειρουργείο με μπαλτά. Παίρνετε τον μπαλτά και κόβετε! Ό,τι πάρει ο μπαλτάς! Ή τα κλείνω όλα ή τα ανοίγω όλα ή τίποτα!</seg>
                    <seg xml:id="ParlaMint-GR_2021-01-27-S1-commons.seg1128">Πέθανε ο «ασθενής», κύριοι! Πέθανε η οικονομία, πέθανε το εμπόριο, πέθανε το λιανεμπόριο, πέθανε η εστίαση, πέθανε η ελπίδα! Το καταλάβατε; Δεν το έχετε καταλάβει αυτό το πράγμα; Πέθανε! Δεν υπάρχει δεκάρα έξω!</seg>
                    <seg xml:id="ParlaMint-GR_2021-01-27-S1-commons.seg1129">Και παίρνετε μέτρα από το Υπουργείο Οικονομικών - το φέρνετε και αύριο - ελάφρυνσης - και καλά κάνετε - , αλλά βάζετε μέσα τέτοια φίλτρα και τέτοιες προϋποθέσεις για να μπει ο άλλος, που οι μισοί και παραπάνω μένουν έξω. Άρα «δώρον άδωρον» λέγεται αυτό!</seg>
                    <seg xml:id="ParlaMint-GR_2021-01-27-S1-commons.seg1130">Έρχομαι τώρα στον Θάνο Γκίνο. Ποιος είναι ο κύριος; Είναι Έλληνας πολίτης, φορολογούμενος, τίμιος, εργάτης. Ο κ. Γκίνος, λοιπόν, έστειλε επιστολή στον Πρόεδρο της Ελληνικής Λύσης στην οποία γράφει τα εξής: «Καλησπέρα, κύριε Βελόπουλε», πριν από λίγο, το πρωί, ο Πρόεδρος της Ελληνικής Λύσης διάβασε μια επιστολή, εγώ θα σας διαβάσω μια άλλη από τις εκατοντάδες που φτάνουν στα γραφεία μας, «είμαι κάτοικος Φιλιατρών, ιδιοκτήτης καφέ - ουζερί στην πλατεία. Σήμερα ενημερώθηκα από τον λογιστή μου πως δεν είμαι τελικά δικαιούχος της επιστρεπτέας προκαταβολής 5, ενώ είχα πάρει την 4. Και σας ρωτώ: Πώς θα αντεπεξέλθω οικονομικά; Πώς θα αντεπεξέλθω στις υποχρεώσεις του σπιτιού μου; Πώς θα αντεπεξέλθω στα παιδιά μου, ενώ είμαι κλειστός με κυβερνητική απόφαση;». Πρόκειται για κραυγή αγωνίας από τον Έλληνα.</seg>
                    <seg xml:id="ParlaMint-GR_2021-01-27-S1-commons.seg1131">Και συνεχίζει: «Ο λόγος που απορρίφθηκε η αίτησή μου είναι ο τζίρος που παρουσίασα τον Σεπτέμβριο…» κ.λπ.. Αυτά τα γνωρίζετε; Ξέρετε πόσοι «Θάνοι Γκίνοι» υπάρχουν εκεί έξω; Τα βλέπετε αυτά;</seg>
                    <seg xml:id="ParlaMint-GR_2021-01-27-S1-commons.seg1132">Κυρία Πρόεδρε, δεν θα πάρω τη δευτερολογία μου. Και να σας πω και κάτι άλλο; Και σε εμάς, τα μικρά κόμματα, που έχουμε δύο Βουλευτές να μιλήσουν, μπορείτε να δώσετε ένα λεπτάκι παραπάνω. Δεν θα πάρω έξι και τρία, εννιά λεπτά, αλλά έξι και δύο, οκτώ λεπτά.</seg>
                    <seg xml:id="ParlaMint-GR_2021-01-27-S1-commons.seg1133">Υπάρχει μια άλλη πανδημία, την οποία δεν βλέπει κανείς σας. Είναι μια αόρατη πανδημία. Εκτός από το οικονομικό κραχ, είναι τα ναρκωτικά, τα ψυχοφάρμακα, η ενδοοικογενειακή βία, το αλκοόλ. Όλοι έχουν χτυπήσει «κόκκινο» αυτή την περίοδο!</seg>
                    <seg xml:id="ParlaMint-GR_2021-01-27-S1-commons.seg1134">Σύμφωνα με έρευνα του αμερικανικού CDC, από τον Ιούλιο του 2019 μέχρι τον Μάιο του 2020, είχαμε ογδόντα μία χιλιάδες θανάτους από υπερβολική δόση ναρκωτικών, 38,4% αύξηση!</seg>
                    <seg xml:id="ParlaMint-GR_2021-01-27-S1-commons.seg1135">Πάμε στην ενδοοικογενειακή βία. Σύμφωνα με τον Εθνικό Αμερικανικό Οργανισμό για την ενδοοικογενειακή βία, υπήρξε 9% αύξηση. Το 90% καταγγέλλει λεκτική βία, το 61% σωματική βία, το 24% οικονομική βία, το 16% διαδικτυακή βία, ενώ σεξουαλική παρενόχληση και βιασμό το 11%! Αυτή είναι η αόρατη πανδημία, με την οποία δεν ασχολείται κανείς. Αυτά τραβούν οι πολίτες εκεί έξω, με τις τσέπες άδειες, τα ταμεία άδεια και τα μαγαζιά τους κλειστά. Το έχουν ρίξει στα ψυχοφάρμακα! Αν θεωρείτε ότι έχετε επιτυχημένη πολιτική στην αντιμετώπιση της πανδημίας, τότε ζείτε σε ένα παράλληλο σύμπαν!</seg>
                    <seg xml:id="ParlaMint-GR_2021-01-27-S1-commons.seg1136">Πάμε και σε άλλα, όπως στα τέλη κυκλοφορίας. Κάντε κούρεμα. Σας το έχουμε πει εκατό φορές! Το κράτος χάνει 300 εκατομμύρια από απλήρωτα τέλη κυκλοφορίας! Χάνει 300 εκατομμύρια ευρώ! Πρόκειται για σημερινό άρθρο! Τινάζεται στον αέρα ο προϋπολογισμός του κράτους! Πώς θα πληρώσουν οι Έλληνες;</seg>
                    <seg xml:id="ParlaMint-GR_2021-01-27-S1-commons.seg1137">Πάμε στους λογαριασμούς ΔΕΚΟ, στα δημοτικά τέλη, στις εισφορές των κλειστών επιχειρήσεων, στην εστίαση. Βοηθήστε τους ανθρώπους. Ελέγξτε τις εισπρακτικές εταιρείες τώρα! Ρουφάνε το μεδούλι του κόσμου, δεν έχουν ιερό και όσιο, δεν σέβονται τίποτα! Όσο για τις επιταγές, κάντε τώρα διακόσιες σαράντα δόσεις! Τώρα! Κάντε το τώρα για να σωθεί ο κόσμος, ό,τι μπορούμε να σώσουμε από τον κόσμο!</seg>
                    <seg xml:id="ParlaMint-GR_2021-01-27-S1-commons.seg1138">Αυτά ήθελα να πω, κυρία Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1139">Ήθελα να πω και στον κ. Πλακιωτάκη ότι, πραγματικά, θα θέλαμε για ένα τόσο ευαίσθητο θέμα, που αφορά στα νησιά μας, να είχαμε τη δυνατότητα να υπερψηφίσουμε ένα ουσιαστικό νομοσχέδιο για τους νησιώτες μας. Δυστυχώς, δεν τα καταφέρατε.</seg>
                </u>
                <u xml:id="ParlaMint-GR_2021-01-27-S1-commons.u193" ana="#chair" who="#ΣΑΚΟΡΑΦΑ_ΗΛΙΑ_ΣΟΦΙΑ">
                    <seg xml:id="ParlaMint-GR_2021-01-27-S1-commons.seg1140">Σας ευχαριστώ πολύ, κύριε συνάδελφε.</seg>
                    <seg xml:id="ParlaMint-GR_2021-01-27-S1-commons.seg1141">Τον λόγο έχει ο κ. Λοβέρδος από τη Νέα Δημοκρατία.</seg>
                </u>
                <u xml:id="ParlaMint-GR_2021-01-27-S1-commons.u194" ana="#regular" who="#ΛΟΒΕΡΔΟΣ_ΠΕΤΡΟΥ_ΙΩΑΝΝΗΣ-ΜΙΧΑΗΛ_ΓΙΑΝΝΗΣ">
                    <seg xml:id="ParlaMint-GR_2021-01-27-S1-commons.seg1142">Ευχαριστώ πολύ.</seg>
                    <seg xml:id="ParlaMint-GR_2021-01-27-S1-commons.seg1143">Κυρίες και κύριοι Βουλευτές, σήμερα όλη η ανθρωπότητα τιμά τη μνήμη των θυμάτων του Ολοκαυτώματος, ενός από τα μεγαλύτερα - αν όχι το μεγαλύτερο - εγκλήματα κατά της ανθρωπότητας που έχει ποτέ ο αρρωστημένος ανθρώπινος εγκέφαλος εφεύρει.</seg>
                    <seg xml:id="ParlaMint-GR_2021-01-27-S1-commons.seg1144">Ειδικά, εμείς οι Έλληνες, που είχαμε πάρα πολλούς συμπολίτες μας Εβραίους που βρήκαν τραγικό θάνατο στα στρατόπεδα συγκέντρωσης των Ναζί, έχουμε έναν επιπλέον λόγο για να τιμούμε τη μνήμη τους.</seg>
                    <seg xml:id="ParlaMint-GR_2021-01-27-S1-commons.seg1145">Δεν ξεχνάμε και δεν πρόκειται να ξεχάσουμε ποτέ και επειδή εμείς έχουμε υποστεί και στο δικό μας το πετσί δυο γενοκτονίες, τη Γενοκτονία των Ποντίων και τον ξεριζωμό του Μικρασιατικού Ελληνισμού, καθώς επίσης και το άλλο φοβερό έγκλημα, τη Γενοκτονία των Αρμενίων.</seg>
                    <seg xml:id="ParlaMint-GR_2021-01-27-S1-commons.seg1146">Γι' αυτό, πρέπει όλοι να αγωνιζόμαστε να ξεριζώσουμε από την ανθρώπινη ψυχή - αν μπορούμε να την πούμε «ανθρώπινη ψυχή» - την κακία, το μίσος, τον ρατσισμό σε κάθε του μορφή και τη μισαλλοδοξία.</seg>
                    <seg xml:id="ParlaMint-GR_2021-01-27-S1-commons.seg1147">Ειδικά εμείς, οι πολιτικοί, πρέπει να είμαστε ακόμα πιο υπεύθυνοι στο ποια κατεύθυνση θέλουμε να δώσουμε στις χώρες μας, τα κράτη μας, τον λαό μας. Και ένα από τα πρώτα πράγματα που πρέπει να κάνουμε - και αγωνίζομαι χρόνια για αυτό - είναι να μπορούμε να βρούμε αυτά που μας ενώνουν και όχι αυτά που μας χωρίζουν.</seg>
                    <seg xml:id="ParlaMint-GR_2021-01-27-S1-commons.seg1148">Δυστυχώς, έχουμε την τάση και το βλέπω - όντας παλιός στην πολιτική, ως δημοσιογράφος, αλλά νέος στο Κοινοβούλιο - να συμβαίνει κατά κόρον. Αναζητούμε τι μας χωρίζει και πώς μπορούμε να τσακωθούμε ο ένας με τον άλλον.</seg>
                    <seg xml:id="ParlaMint-GR_2021-01-27-S1-commons.seg1149">Το είδαμε και τώρα, σε αυτό εδώ το νομοσχέδιο, ένα νομοσχέδιο σημαντικό, το οποίο και πρέπει να συζητήσουμε, ασφαλώς και πρέπει να έχουμε τις διαφωνίες μας, αλλά διαφωνίες με προτάσεις, με περιεχόμενο, με σκοπό να βελτιώσουμε την κατάσταση που επικρατεί στη νησιωτική Ελλάδα.</seg>
                    <seg xml:id="ParlaMint-GR_2021-01-27-S1-commons.seg1150">Άκουσα προηγουμένως τον Κοινοβουλευτικό Εκπρόσωπο της Ελληνικής Λύσης, τον αγαπητό κ. Χήτα, να λέει για την καταστροφή που έχει επέλθει στη χώρα μας εξαιτίας του COVID -19.</seg>
                    <seg xml:id="ParlaMint-GR_2021-01-27-S1-commons.seg1151">Φυσικά και έχει επέλθει καταστροφή, μεγάλη, πολύ μεγάλη και όχι μόνο στην Ελλάδα, αλλά σε ολόκληρο τον κόσμο. Τα κρούσματα σε ολόκληρο τον κόσμο ξεπέρασαν τα εκατό εκατομμύρια. Πάνω από δύο εκατομμύρια είναι οι νεκροί. Στην Ελλάδα, ευτυχώς, είμαστε λίγο χαμηλότερα, αλλά αυτό σημαίνει και κάτι άλλο. Έχουμε περίπου έξι χιλιάδες νεκρούς.</seg>
                    <seg xml:id="ParlaMint-GR_2021-01-27-S1-commons.seg1152">Όλα αυτά που είπε ο κ. Χήτας, όπως και όλα αυτά που λένε όλοι όσοι ασκούν κριτική, μπορούν να τα πουν στον Γιάννη Πλακιωτάκη, που είναι εδώ;</seg>
                    <seg xml:id="ParlaMint-GR_2021-01-27-S1-commons.seg1153">Είναι ευτυχής σύμπτωση ότι το νομοσχέδιο που συζητάμε σήμερα το εισάγει στη Βουλή και το υπερασπίζεται ένας Υπουργός ο οποίος είχε την τύχη και την ατυχία να περάσει πολύ δύσκολα τη φοβερή αυτή νόσο, η οποία υποσκάπτει τα θεμέλια ολόκληρης της ανθρωπότητας.</seg>
                    <seg xml:id="ParlaMint-GR_2021-01-27-S1-commons.seg1154">Ο Γιάννης Πλακιωτάκης, ο καλός μου φίλος, μπορεί να σας πει ακριβώς τι εφιάλτες περνάει ο άνθρωπος που νοσεί από αυτή την ασθένεια. Κάποιοι καταλήγουν στον θάνατο, αλλά και γι' αυτούς που σώζονται σωτηρία είναι αυτό; Ένας εφιάλτης άνευ προηγουμένου!</seg>
                    <seg xml:id="ParlaMint-GR_2021-01-27-S1-commons.seg1155">Αυτοί οι άνθρωποι, όταν λένε ότι υπάρχουν προβλήματα και δεν θα έπρεπε να κλείσει το ένα ή να κλείσει το άλλο ή να ανοίξει το ένα ή να ανοίξει το άλλο, έχουν κάτι άλλο να προτείνουν; Διότι το ακούω αυτό και πέφτω από τα σύννεφα. Είναι μια πρωτοφανής κατάσταση, δεν έχει ξαναγίνει αυτή η κατάσταση που βιώνουμε ποτέ άλλοτε στη δική μας ιστορία τη. Ποτέ άλλοτε!</seg>
                    <seg xml:id="ParlaMint-GR_2021-01-27-S1-commons.seg1156">Το να λέει κάποιος ότι γνωρίζει πώς πρέπει να αντιμετωπίζει την πανδημία είναι μεγάλο λάθος και δεν ταιριάζει για μικροκομματικούς λόγους να το κάνουμε. Δεν χρειάζεται σε αυτή τη μεγάλη περιπέτεια που περνάει ο τόπος μας και όλη η ανθρωπότητα να περιοριζόμαστε σε αυτό το σημείο. Δεν χρειάζεται μικροπρέπεια και μικρότητα. Πρέπει να είμαστε μεγαλύτεροι από αυτό.</seg>
                    <seg xml:id="ParlaMint-GR_2021-01-27-S1-commons.seg1157">Σήμερα, όμως, μιλάμε για το νομοσχέδιο της νησιωτικής πολιτικής που φέρνει το αρμόδιο Υπουργείο υπό τον κ. Πλακιωτάκη και τον αγαπητό μου φίλο, τον Κώστα Κατσαφάδο. Είναι ένα σημαντικό νομοσχέδιο χωρίς καμμία αμφιβολία. Και αυτός είναι ο λόγος που αποφάσισα να μιλήσω σε αυτό το νομοσχέδιο, αν και δεν εκπροσωπώ κάποια νησιωτική περιοχή.</seg>
                    <seg xml:id="ParlaMint-GR_2021-01-27-S1-commons.seg1158">Ίσως είμαι από τους ελάχιστους που δεν εκπροσωπούν νησιωτική περιοχή. Αν και είμαι περήφανος για την κεφαλληνιακή μου καταγωγή, δεν θέλω να πάρω την έδρα του Παναγή Καππάτου. Θα συνεχίσω να εκπροσωπώ το Περιστέρι, το Ίλιον, την Πετρούπολη, το Αιγάλεω, την Αγία Βαρβάρα, τους Αγίους Αναργύρους, το Καματερό, περιοχές που υπάρχουν όχι ανεξάρτητα από τα νησιά μας. Γιατί η Ελλάδα δεν υπάρχει ανεξάρτητα από τα νησιά μας, γιατί η Ελλάδα είναι νησιωτικό κράτος, ίσως το μόνο νησιωτικό κράτος της Ευρωπαϊκής Ένωσης. Το έχουμε ξεχάσει αυτό. Υπάρχουν δυο νησιωτικά κράτη, η Μάλτα και η Κύπρος, αλλά τόσα πολλά νησιά κανένα άλλο κράτος της Ευρωπαϊκής Ένωσης δεν έχει.</seg>
                </u>
                <u xml:id="ParlaMint-GR_2021-01-27-S1-commons.u195" ana="#regular" who="#ΜΠΟΥΜΠΑΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1159">Στη Σουηδία…</seg>
                </u>
                <u xml:id="ParlaMint-GR_2021-01-27-S1-commons.u196" ana="#regular" who="#ΛΟΒΕΡΔΟΣ_ΠΕΤΡΟΥ_ΙΩΑΝΝΗΣ-ΜΙΧΑΗΛ_ΓΙΑΝΝΗΣ">
                    <seg xml:id="ParlaMint-GR_2021-01-27-S1-commons.seg1160">Τόσα πολλά όσα η Ελλάδα και κατοικημένα όχι, και μάλιστα να είναι τα σύνορα της Ευρώπης προς ανατολάς.</seg>
                    <seg xml:id="ParlaMint-GR_2021-01-27-S1-commons.seg1161">Υπ' αυτή την έννοια θεωρώ ότι είναι πάρα πολύ σημαντικό το νομοσχέδιο.</seg>
                    <seg xml:id="ParlaMint-GR_2021-01-27-S1-commons.seg1162">Ακούω ενστάσεις. Φυσικά και θα υπάρχουν και ενστάσεις. Αλίμονο κι αν δεν υπάρχουν ενστάσεις. Αλίμονο κι αν όλα είναι καταπληκτικά. Θα το δούμε στην πράξη. Εγώ αυτό λέω. Θα το δούμε στην πράξη.</seg>
                    <seg xml:id="ParlaMint-GR_2021-01-27-S1-commons.seg1163">Το νομοσχέδιο είναι προς τη σωστή κατεύθυνση, χωρίς καμμία αμφιβολία. Για πρώτη φορά δίνεται μια ολοκληρωμένη πολιτική, η οποία αποσκοπεί στην ενίσχυση και στην ανόρθωση των νησιών μας και, κυρίως, των νησιών αυτών που έχουν πολύ μεγάλο πρόβλημα, όπως είναι τα ακριτικά μας νησιά. Είναι ένα εθνικό ζήτημα. Η Ελλάδα χωρίς τα νησιά μας δεν υπάρχει. Και η Ελλάδα είναι ένα νησιωτικό κράτος, που πρέπει να το στηρίξουμε με κάθε δύναμη όλοι μας, από κοινού. Γιατί είναι εθνικός ο σκοπός. Δεν είναι ούτε κομματικός ούτε της περιφέρειάς μου ούτε αν θα επανεκλεγεί κάποιος Βουλευτής. Όχι, τίποτα άλλο. Πάνω απ' όλα, ο σκοπός μας είναι να μπορέσουμε να σώσουμε την Ελλάδα από τους κινδύνους της και ο τρόπος για να τη σώσουμε είναι να στηρίξουμε τα νησιά μας. Αυτό προσπαθεί να κάνει το νομοσχέδιο που φέρνει το Υπουργείο Εμπορικής Ναυτιλίας και Νησιωτικής Πολιτικής προς τη σωστή κατεύθυνση.</seg>
                    <seg xml:id="ParlaMint-GR_2021-01-27-S1-commons.seg1164">Φυσικά θα υπάρχουν και αντιρρήσεις. Φυσικά και θα περιμένουμε να δούμε την εφαρμογή του, αλλά εγώ νομίζω ότι σήμερα όλοι μας θα έπρεπε να αγωνιστούμε για να το υπερψηφίσουμε.</seg>
                    <seg xml:id="ParlaMint-GR_2021-01-27-S1-commons.seg1165">Σας ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u197" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1166">Κι εμείς ευχαριστούμε, κύριε Λοβέρδο, γιατί ήσασταν ακριβής στον χρόνο.</seg>
                    <seg xml:id="ParlaMint-GR_2021-01-27-S1-commons.seg1167">Και αναλαμβάνοντας αυτή τη στιγμή την Προεδρία, θέλω να πω σε όλους που θα ακολουθήσουν ότι θα τηρηθούν επακριβώς τα επτά λεπτά και εγώ θα προειδοποιώ στα έξι λεπτά όποιον μιλάει ότι σε ένα λεπτό τελειώνει. Από την πρώτη στιγμή κιόλας εξηγούμαι, για να μην παρεξηγούμαι, προς πάσα κατεύθυνση. Στα έξι λεπτά προειδοποιώ ότι σε ένα τελειώνετε και άρα πάτε στην τελευταία σελίδα του κειμένου σας.</seg>
                    <seg xml:id="ParlaMint-GR_2021-01-27-S1-commons.seg1168">Τον λόγο έχει τώρα ο κ. Κωνσταντόπουλος από το Κίνημα Αλλαγής.</seg>
                </u>
                <u xml:id="ParlaMint-GR_2021-01-27-S1-commons.u198" ana="#regular" who="#ΚΩΝΣΤΑΝΤΟΠΟΥΛΟΣ_ΧΡΗΣΤΟΥ_ΔΗΜΗΤΡΙΟΣ">
                    <seg xml:id="ParlaMint-GR_2021-01-27-S1-commons.seg1169">Κυρίες και κύριοι συνάδελφοι, ξεχωριστή μέρα η σημερινή. Αποτίουμε φόρο τιμής στους Έλληνες Εβραίους που εκτοπίστηκαν στο Άουσβιτς και μεταφέρθηκαν στους θαλάμους αερίων, σε αυτούς τους ανθρώπους που εξοντώθηκαν από το μίσος των ναζί.</seg>
                    <seg xml:id="ParlaMint-GR_2021-01-27-S1-commons.seg1170">Τα ιστορικά γεγονότα, αγαπητοί συνάδελφοι, δεν μπορούν να διαγραφούν, αλλά, φυσικά, ούτε και να ξαναγραφτούν. Γι' αυτό και η μνήμη όλων μας πρέπει να είναι ζωντανή. Οφείλουμε, λοιπόν, την ολομέτωπη σύγκρουση με όλους όσοι επιδιώκουν τη διαστρέβλωση του Ολοκαυτώματος, τη σύγκρουση με όλες τις εκφάνσεις του αντισημιτισμού.</seg>
                    <seg xml:id="ParlaMint-GR_2021-01-27-S1-commons.seg1171">Το Ολοκαύτωμα, αγαπητοί συνάδελφοι, ανήκει στα ανθρώπινα δικαιώματα και έτσι πρέπει να υπηρετείται, όπως είπε και ο μεγάλος διανοητής, καθηγητής Γεχούντα Μπάουερ. Μπορεί να μην ήταν όλα τα θύματα των ναζί Εβραίοι, αλλά όλοι οι Εβραίοι υπήρξαν θύματα των Ναζί. Κι αυτό ας κρατηθεί.</seg>
                    <seg xml:id="ParlaMint-GR_2021-01-27-S1-commons.seg1172">Θα ήθελα, αγαπητοί συνάδελφοι, πριν μπω στο νομοσχέδιο, να καταθέσω τη θλίψη μου και τη στεναχώρια μου για τον αδόκητο χαμό του συντρόφου μου και συνοδοιπόρου Σήφη Βαλυράκη, ο οποίος τίμησε τον αγώνα για τη δημοκρατία, τίμησε τη χώρα μας, την πατρίδα μας ως ένας υπερπατριώτης. Τίμησε τη δημοκρατική παράταξη, υπηρέτησε το ΠΑΣΟΚ από πολλές θέσεις ευθύνης και χωρίς φυσικά να το προδώσει ποτέ, χωρίς να υπάρξει ρίψασπις στην ιστορία, στις αξίες και τις αρχές μας. Αυτόν τον άνθρωπο τον τιμούμε και οι πράξεις του τιμούν αυτόν. Θα είναι στη θύμηση όλων μας, θα έλεγα, άσβεστη η μνήμη και θα είναι ζωντανός στις καρδιές μας. Θερμά συλλυπητήρια στην οικογένειά του.</seg>
                    <seg xml:id="ParlaMint-GR_2021-01-27-S1-commons.seg1173">Αγαπητοί συνάδελφοι, ως προς το νομοσχέδιο που συζητάμε, η πατρίδα μας, όπως όλοι γνωρίζουμε, είναι μια αμιγώς νησιωτική χώρα. Περιμέναμε, λοιπόν, ένα νομοσχέδιο το οποίο πρωτίστως θα είχε μια μεταρρυθμιστική πρωτοβουλία και όχι μία προσπάθεια διευθέτησης εκκρεμοτήτων μέσα από μια συρραφή διατάξεων. Κεφάλαια δεκατέσσερα, άρθρα σαράντα οκτώ για μια ατελή, θα λέγαμε, θαλάσσια πολιτική.</seg>
                    <seg xml:id="ParlaMint-GR_2021-01-27-S1-commons.seg1174">Θίγονται αρκετά ζητήματα, όπως η υποχρέωση και η διαδικασία κατάρτισης μιας ολοκληρωμένης πολιτικής στον νησιωτικό χώρο, όπως η ενσωμάτωση στην ελληνική έννομη τάξη του θεσμικού πλαισίου του Διεθνούς Ναυτιλιακού Οργανισμού, όπως η αντιμετώπιση των συνεπειών της πανδημίας στις ακτοπλοϊκές επιχειρήσεις, στους πλοιοκτήτες και εφοπλιστές - και θα έλεγα μπράβο, Υπουργέ, που ουσιαστικά ενώσατε το Καστελλόριζο με τα Δωδεκάνησα και τη Ρόδο, γιατί τα θετικά θα πρέπει να λέγονται - , όπως η καταβολή των πλοηγικών δικαιωμάτων, όπως ο θαλάσσιος τουρισμός και οι ναυλώσεις, όπως η οργάνωση και λειτουργία του Κέντρου Παρακολούθησης Αλιείας, καθώς επίσης και οι ρυθμίσεις για τα λιμάνια και το Λιμενικό Σώμα.</seg>
                    <seg xml:id="ParlaMint-GR_2021-01-27-S1-commons.seg1175">Αγαπητοί συνάδελφοι, μια πρώτη παρατήρηση για το νομοσχέδιο είναι ότι απουσιάζουν οι ορισμοί για μια ολοκληρωμένη θαλάσσια πολιτική και ιδιαίτερα για τη νησιωτικότητα.</seg>
                    <seg xml:id="ParlaMint-GR_2021-01-27-S1-commons.seg1176">Δεύτερον, αναφορικά με την ελληνική στρατηγική απουσιάζουν τομείς πολιτικής που αυτή θα εστιάσει.</seg>
                    <seg xml:id="ParlaMint-GR_2021-01-27-S1-commons.seg1177">Τρίτον, δεν βλέπουμε, θα έλεγα, ένα πολιτικό πλαίσιο για τη διαχείριση των επιχειρησιακών προγραμμάτων του ΕΣΠΑ. Και εδώ πρέπει να τονισθεί ότι δεν υπάρχει καμμία, μα καμία, ενημέρωση για το τι κονδύλια θα διατεθούν, πώς θα διανεμηθούν και ποιους θα αφορούν.</seg>
                    <seg xml:id="ParlaMint-GR_2021-01-27-S1-commons.seg1178">Τέταρτον, συζητάμε, θα έλεγα, εδώ σήμερα για το Ταμείο Θαλάσσιας - Γαλάζιας Οικονομίας και εμάς δεν μας λέτε, κύριε Υπουργέ, πού θα βρείτε τους εθνικούς αυτούς πόρους για να στηρίξετε τη χρηματοδότησή του. Έτσι, ενώ είναι θετική πολιτική, θα έλεγα, φαίνεται να παραμένει έωλη. Και αυτό, φυσικά, θα πρέπει να κρατηθεί.</seg>
                    <seg xml:id="ParlaMint-GR_2021-01-27-S1-commons.seg1179">Πέμπτον, σε ό,τι αφορά το Μητρώο Φορέων Θαλάσσιας Οικονομίας, εδώ θα έλεγα, αγαπητοί συνάδελφοι, ότι απουσιάζει το πλαίσιο με το οποίο θα συντάσσονται οι φορείς, δηλαδή απουσιάζουν τα κριτήρια, οι διαδικασίες και ο τρόπος λειτουργίας του.</seg>
                    <seg xml:id="ParlaMint-GR_2021-01-27-S1-commons.seg1180">Έκτον και κοινή διαπίστωση, τα μέτρα στήριξης της ναυτικής εργασίας είναι περιορισμένα.</seg>
                    <seg xml:id="ParlaMint-GR_2021-01-27-S1-commons.seg1181">Και έβδομον και πιο σημαντικό, οι Ακαδημίες του Εμπορικού Ναυτικού είναι υποστελεχωμένες, η δε λειτουργία τους παραπέμπει φυσικά σε άλλες εποχές. Και, δυστυχώς, δεν βλέπουμε με το νομοσχέδιο κανένα ίχνος εκσυγχρονισμού, όταν ταυτοχρόνως όλοι σε αυτή την Αίθουσα μιλάμε ουσιαστικά και βιώνουμε την ψηφιακή εποχή.</seg>
                    <seg xml:id="ParlaMint-GR_2021-01-27-S1-commons.seg1182">Όπως έχει αναφέρει και ο εισηγητής μας, ο κ. Μπιάγκης, η δημόσια ναυτική εκπαίδευση χρειάζεται επανασχεδιασμό, επανεκκίνηση. Πρέπει να γίνει επανασχεδιασμός με νέο σύστημα διοίκησης, με σύγχρονα προγράμματα σπουδών και λειτουργίας και με ένα αξιοκρατικό σύστημα στελέχωσης, με εκπαιδευτικούς και διευθυντές από το Ναυτικό και όχι αποσπασμένους άλλων ειδικοτήτων, όπως συμβαίνει σε αρκετές Ακαδημίες του Εμπορικού Ναυτικού.</seg>
                    <seg xml:id="ParlaMint-GR_2021-01-27-S1-commons.seg1183">Εμείς, το ΠΑΣΟΚ, το Κίνημα Αλλαγής, λέμε όχι στα ημίμετρα. Πρότασή μας, πρόταση του Κινήματος Αλλαγής - ΠΑΣΟΚ είναι να υπάρχουν δύο τουλάχιστον πλοίαρχοι πρώτης τάξης ιδιωτικού δικαίου αορίστου χρόνου. Η επιλογή του διευθυντή, κύριε Υπουργέ, να γίνεται μέσω του Εκπαιδευτικού Συμβουλίου και όχι με μια απλή προκήρυξη, δηλαδή όπως γίνεται στο Κέντρο Επιμόρφωσης Στελεχών του Εμπορικού Ναυτικού και, μάλιστα, των πλοιάρχων και μηχανικών.</seg>
                    <seg xml:id="ParlaMint-GR_2021-01-27-S1-commons.seg1184">Τέλος, αγαπητοί συνάδελφοι, στο άρθρο 30 εισάγεται εξαίρεση από τις διαδικασίες περιβαλλοντικών αδειοδοτήσεων, υποβολής περιβαλλοντικών δεσμεύσεων, καθώς και μελετών περιβαλλοντικών επιπτώσεων και τούτο, φυσικά, σε τρία έργα.</seg>
                    <seg xml:id="ParlaMint-GR_2021-01-27-S1-commons.seg1185">Κατανοητό, κύριε Υπουργέ, ότι θέλετε να εισάγετε την ταχύτερη διαδικασία διεξαγωγής των έργων, αλλά εδώ να ξέρετε ότι δεν υπάρχει ούτε επείγουσα αλλά ούτε και ουσιαστική απαίτηση για να παρακαμφθεί η διαδικασία. Και αυτό, κύριε Υπουργέ, κρατήστε το. Γι' αυτό και εδώ είμαστε κάθετα αντίθετοι και λέμε καμμία έκπτωση. Καμμία έκπτωση στην προστασία του θαλάσσιου περιβάλλοντος.</seg>
                    <seg xml:id="ParlaMint-GR_2021-01-27-S1-commons.seg1186">Αγαπητοί συνάδελφοι, κύριε Υπουργέ, το σημερινό νομοσχέδιο θα έπρεπε να ενσωματώνει μία ολοκληρωμένη στρατηγική του Υπουργείου για την ουσιαστική ενίσχυση των ελληνικών νησιών. Κάτι τέτοιο δεν συμβαίνει. Δεν υπάρχει καμμία μέριμνα για την ενίσχυση της απασχόλησης στα νησιά, για την ενίσχυση των δομών υγειονομικής και κοινωνικής περίθαλψης.</seg>
                    <seg xml:id="ParlaMint-GR_2021-01-27-S1-commons.seg1187">Δείτε, αγαπητέ Υπουργέ, τι συμβαίνει σε πολλά νησιά σήμερα, κυρίως εν μέσω της κρίσης και της πανδημίας, με τον εμβολιασμό και ιδιαίτερα σε μεγάλες ηλικιωμένες ομάδες, μιας και το βιώνουν όλοι οι πολίτες στα νησιά και μας μεταφέρεται καθημερινώς. Οι δυσκολίες είναι τεράστιες. Αναγκάζονται ηλικιωμένοι είτε να μετακινηθούν μέσα σε αυτές τις δύσκολες συνθήκες από το ένα νησί στο άλλο για να εμβολιασθούν είτε να περιμένουν. Και εδώ αποκαλύπτεται η έλλειψη, θα έλεγα, πολιτικού σχεδιασμού, ενώ ταυτόχρονα βλέπουμε τι; Ότι δεν υπάρχει καμμία, μα καμμία, μέριμνα για την προστασία επίσης ποιου; Του περιβάλλοντος, καθώς και στη χρήση βιώσιμων και ανανεώσιμων μορφών ενέργειας, όπως επίσης και για τη διαχείριση των υδατικών πόρων και των αποβλήτων. Δηλαδή, κύριε Υπουργέ, δεν υπάρχουν πολιτικές και εξειδικευμένα μέτρα για την κοινωνική, εδαφική και οικονομική συνοχή των νησιών μας.</seg>
                    <seg xml:id="ParlaMint-GR_2021-01-27-S1-commons.seg1188">Στο πλαίσιο αυτό, αγαπητοί συνάδελφοι, και με γνώμονα ότι οξύνονται οι ανισότητες σε βάρος της νησιωτικότητας, χρειάζεται επαναφορά του ειδικού καθεστώτος ΦΠΑ στη νησιωτική Ελλάδα. Το λέμε πολλές φορές σ' αυτή την Αίθουσα, το έχουμε πει πολλάκις και σήμερα καταθέσαμε ξανά τροπολογία. Την τροπολογία, λοιπόν, που σας καταθέσαμε, κύριε Υπουργέ, σας ζητάμε να την κάνετε αποδεκτή.</seg>
                    <seg xml:id="ParlaMint-GR_2021-01-27-S1-commons.seg1189">Στις επιπτώσεις, αγαπητοί συνάδελφοι, της πανδημίας και μάλιστα μέσα σ' αυτή τη δραματική κατάσταση που βιώνουμε τι ακόμη βλέπουμε; Βλέπουμε ελλιπείς υποδομές υγείας, όταν τα νησιά μας υποφέρουν από την κατάρρευση του τουρισμού καθώς επίσης και από τα υψηλά κόστη μετακίνησης.</seg>
                    <seg xml:id="ParlaMint-GR_2021-01-27-S1-commons.seg1190">Δυστυχώς, κύριε Υπουργέ, με το παρόν νομοσχέδιο δεν δίνονται λύσεις. Γι' αυτό και αυτό το νομοσχέδιο δεν μας βρίσκει σύμφωνους και το καταψηφίσαμε.</seg>
                    <seg xml:id="ParlaMint-GR_2021-01-27-S1-commons.seg1191">Ολοκληρώνοντας, αγαπητοί συνάδελφοι, θέλω να σημειώσω πως απ' ό,τι φαίνεται μάλλον το τρίτο κύμα της πανδημίας βρίσκεται προ των πυλών. Οι πολίτες έχουν προβληματισθεί από την παραπληροφόρηση, με τις εταιρείες των εμβολίων να στοχεύουν τι; Στο κέρδος. Όλοι, μα όλοι, περιμένουμε να επιταχυνθεί ο εμβολιασμός, γιατί αυτή θα είναι η απάντηση. Οι οικογένειες ανησυχούν για το άνοιγμα των σχολείων, οι εργαζόμενοι βρίσκονται σε ανασφάλεια, οι επιχειρήσεις μάχονται για την επιβίωση. Χρειάζεται, λοιπόν, υπεύθυνη στάση, σχεδιασμός και ενημέρωση. Χρειάζεται ουσιαστική στήριξη των πολιτών και των επιχειρήσεων που πλήττονται από την πανδημία, ώστε να αποφύγουμε νέες παλινωδίες. Και όλα τούτα, αφήνοντας στην άκρη τη δημαγωγία και τον ρεαλισμό.</seg>
                    <seg xml:id="ParlaMint-GR_2021-01-27-S1-commons.seg1192">Κλείνοντας, θα ήθελα να πω το εξής, επειδή άκουσα συναδέλφους να αναφέρονται είτε σε βίλες, σε κότερα, είτε σε απόψεις: Όποιος ζει από το σπαθί του, λέει μία κινεζική παροιμία, πεθαίνει από το σπαθί. Τα συμπεράσματα τα αφήνω στο σύνολο των συναδέλφων από τον ΣΥΡΙΖΑ. Γιατί το ψέμα έχει κοντά πόδια.</seg>
                    <seg xml:id="ParlaMint-GR_2021-01-27-S1-commons.seg1193">Ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u199" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1194">Ευχαριστούμε τον κ. Κωνσταντόπουλο.</seg>
                    <seg xml:id="ParlaMint-GR_2021-01-27-S1-commons.seg1195">Τον λόγο τώρα έχει ο Βουλευτής της Νέας Δημοκρατίας, ο κ. Δημήτριος Μαρκόπουλος, για επτά λεπτά.</seg>
                    <seg xml:id="ParlaMint-GR_2021-01-27-S1-commons.seg1196">Ευνοηθήκατε στον χρόνο, κύριε Κωνσταντόπουλε, γιατί είχε μπλοκάρει το ρολόι και αναγκάστηκα να βάλω πέντε λεπτά, ενώ είχατε προομιλήσει με σταματημένο ρολόι. Πιστεύω να μην ξανασυμβεί αυτό.</seg>
                    <seg xml:id="ParlaMint-GR_2021-01-27-S1-commons.seg1197">Κύριε Μαρκόπουλε, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u200" ana="#regular" who="#ΜΑΡΚΟΠΟΥΛΟΣ_ΚΩΝΣΤΑΝΤΙΝΟΥ_ΔΗΜΗΤΡΙΟΣ">
                    <seg xml:id="ParlaMint-GR_2021-01-27-S1-commons.seg1198">Κανένα τριλεπτάκι θα το κλέψουμε, κύριε Πρόεδρε, έτσι;</seg>
                    <seg xml:id="ParlaMint-GR_2021-01-27-S1-commons.seg1199">Κύριε Πρόεδρε, κυρίες και κύριοι συνάδελφοι, αγαπητέ Υπουργέ, να καλωσορίσουμε τον αγαπητό Υφυπουργό Κώστα Κατσαφάδο. Είναι μια πολύ θετική εξέλιξη το ότι έχουμε έναν Πειραιώτη Υφυπουργό και πραγματικά χαιρόμαστε εμείς από τον ευρύτερο Πειραιά.</seg>
                    <seg xml:id="ParlaMint-GR_2021-01-27-S1-commons.seg1200">Δεν μπορώ, παρά να ξεκινήσω και εγώ ως πρώην δημοσιογράφος με τη διαγωγή «μηδέν» που έδειξε ως προς τους δημοσιογράφους και τους εκδότες ο Αλέξης Τσίπρας.</seg>
                    <seg xml:id="ParlaMint-GR_2021-01-27-S1-commons.seg1201">Κοιτάξτε να δείτε, αυτοί οι οποίοι λέγατε ότι θα βάλετε τους δημοσιογράφους τρία μέτρα κάτω από τη γη, θα θυμάστε τις ιστορίες με τις γάτες των Ιμαλαΐων, προσπαθώντας να ποδηγετήσετε εκδοτικούς οργανισμούς και να βάλετε δικούς σας ανθρώπους για διευθυντές, εσείς οι οποίοι σκαρφιστήκατε νόμο για τα τέσσερα κανάλια και τελικά το Συμβούλιο της Επικρατείας ήρθε και σας έδωσε τις απαντήσεις που έπρεπε, τώρα ζητάτε, ζητάει ο Αρχηγός σας 1 εκατομμύριο ευρώ από δύο δημοσιογράφους. Τόσα τού λείπουν; Ενδεχομένως, για να βγάλει και το ποσό της βίλας.</seg>
                </u>
                <u xml:id="ParlaMint-GR_2021-01-27-S1-commons.u201" ana="#regular" who="#ΜΙΧΑΗΛΙΔΗΣ_ΦΡΑΓΚΟΥΛΗ_ΑΝΔΡΕΑΣ">
                    <seg xml:id="ParlaMint-GR_2021-01-27-S1-commons.seg1202">Μη λέτε ανοησίες.</seg>
                </u>
                <u xml:id="ParlaMint-GR_2021-01-27-S1-commons.u202" ana="#regular" who="#ΜΑΡΚΟΠΟΥΛΟΣ_ΚΩΝΣΤΑΝΤΙΝΟΥ_ΔΗΜΗΤΡΙΟΣ">
                    <seg xml:id="ParlaMint-GR_2021-01-27-S1-commons.seg1203">Πρόκειται για απαράδεκτα πράγματα. Απαράδεκτα πράγματα! Πραγματικά, για να σας θυμίσουμε, μιας και μιλάτε και κόπτεστε για τα μέσα, Καλογρίτσας - Μαντζουράνης ένας Τσίπρας δρόμος!</seg>
                    <seg xml:id="ParlaMint-GR_2021-01-27-S1-commons.seg1204">Πάμε τώρα να δούμε τη νησιωτική πολιτική. Μιλάτε εσείς για νησιωτική πολιτική, οι οποίοι βάλατε ταφόπλακα στο Αιγαίο, εξαφανίζοντας τους μειωμένους φορολογικούς συντελεστές; Μιλάτε εσείς για ένα εμβληματικό νομοσχέδιο, το οποίο φέρνει εδώ ο Υπουργός, ο Γιάννης Πλακιωτάκης, και το οποίο πηγαίνει τον νησιωτικό Ελληνισμό μπροστά; Μιλάτε εσείς, που για τη νησιωτική επιχειρηματικότητα δεν κάνατε τίποτα, τη στιγμή που έρχεται εδώ το νέο αυτό νομοσχέδιο να δώσει ανάσες;</seg>
                    <seg xml:id="ParlaMint-GR_2021-01-27-S1-commons.seg1205">Κοιτάξτε να δείτε, εσείς θα πρέπει να απολογείστε και όχι μια Κυβέρνηση η οποία προτάσσει τα νησιά και τα βάζει προμετωπίδα σε έναν αγώνα εθνικής ανάκαμψης.</seg>
                    <seg xml:id="ParlaMint-GR_2021-01-27-S1-commons.seg1206">Εγώ σπάνια αναφέρομαι, γιατί δεν μου αρέσει πάρα πολύ το αυτοαναφορικό γύρω από τις περιφέρειές μας, όμως θα μιλήσω για το δικό μου το νησί, τη Σαλαμίνα. Είναι ένα νομοσχέδιο που δίνει μια εξαιρετική ευκαιρία. Βέβαια, τι να σας πω τώρα σε εσάς στον ΣΥΡΙΖΑ; Να σας πω για επιχειρηματικότητα; Για θαλάσσια επένδυση; Για θαλάσσια ανάπτυξη; Για την ανάγκη να υπάρξουν πόροι στις μικρομεσαίες επιχειρήσεις; Είναι έννοιες που δεν τις καταλαβαίνετε λόγω του κρατισμού, που έχει γίνει η μεγάλη σας αγκύλωση.</seg>
                    <seg xml:id="ParlaMint-GR_2021-01-27-S1-commons.seg1207">Εμείς, λοιπόν, πρέπει να επιβραβεύσουμε αυτή την προσπάθεια.</seg>
                    <seg xml:id="ParlaMint-GR_2021-01-27-S1-commons.seg1208">Επίσης, όπως πολύ σωστά άκουσα και θέλω αυτό να το επισημάνω για τον Γιάννη Πλακιωτάκη, πείτε και ένα μπράβο! Κρατήθηκε η ακτοπλοΐα μας, κρατήθηκαν τα νησιά όρθια όλους αυτούς τους δύσκολους μήνες με τον COVID -19. Υπήρξαν πολιτικές που δεν απέκλεισαν τα νησιά σε ένα Υπουργείο, στο οποίο δόθηκε πολύ μεγάλος αγώνας. Πρέπει να μπούμε ένα μπράβο, γιατί απ' αυτό το Υπουργείο ξεκινάνε και οι λιμενικές πολιτικές. Βλέπουμε τη μάχη που δόθηκε και μειώθηκαν κατά 80% οι μεταναστατευτικές ροές και αυτές οι μάχες δόθηκαν από το Ελληνικό Λιμενικό, το οποίο είναι σαρξ εκ της σαρκός του Υπουργείου Εμπορικής Ναυτιλίας.</seg>
                    <seg xml:id="ParlaMint-GR_2021-01-27-S1-commons.seg1209">Θέλω, λοιπόν, να πω ότι πραγματικά καινοτομεί το Υπουργείο και ο Υπουργός. Και αυτό, διότι το υπό ψήφιση σχέδιο νόμου αποτελεί την απτή νομοθετική πρωτοβουλία της Κυβέρνησης, προκειμένου να επιχειρηθεί για πρώτη φορά μια ολοκληρωμένη συνεκτική και με στρατηγική πολιτική στη νησιωτική Ελλάδα και στη θαλάσσια οικονομία.</seg>
                    <seg xml:id="ParlaMint-GR_2021-01-27-S1-commons.seg1210">Οι πιο πολλοί με έχουν συνδυάσει ως δημοσιογράφο γύρω από τα πολιτικά. Παρά ταύτα, εγώ έχω υπάρξει πάνω από είκοσι χρόνια - Τρύφωνα Αλεξιάδη, με θυμάσαι, εσύ - οικονομικός δημοσιογράφος. Η έννοια «επιχειρηματικότητα» τι ήταν πάντα στην Ελλάδα; Η βιομηχανία, το εμπόριο, οι start up επιχειρήσεις εσχάτως, η καινοτομία. Να, λοιπόν, που το Υπουργείο εδώ με το νομοσχέδιο βάζει και τη ναυτιλία. Μιλάει για θαλάσσια επιχειρηματικότητα.</seg>
                    <seg xml:id="ParlaMint-GR_2021-01-27-S1-commons.seg1211">Αγαπητοί συνάδελφοι, αυτό να το υιοθετήσουμε. Θαλάσσια επιχειρηματικότητα. Υπάρχει ένας μεγάλος πλούτος στη θάλασσα.</seg>
                    <seg xml:id="ParlaMint-GR_2021-01-27-S1-commons.seg1212">Βλέπουμε, λοιπόν, ότι με το πρώτο κεφάλαιο του νομοσχεδίου, αναγνωρίζοντας τις δυσμενείς επιδράσεις που προκαλούνται στην οικονομία των νησιών λόγω των γεωγραφικών υπαρκτών ιδιαιτεροτήτων, θεσπίζεται για πρώτη φορά νησιωτική πολιτική, που εισάγει τις παροπλισμένες - για να αντιγράψουν λίγο και τις έννοιες που χρησιμοποιούμε στα καράβια εμείς οι Πειραιώτες - έννοιες της θαλάσσιας οικονομίας και ανάπτυξης, οι οποίες και αντικαθιστούν τις προγενέστερες παρεμβάσεις που ήταν αποσπασματικού χαρακτήρα και οι οποίες, εκτός των άλλων, αποδείχθηκαν αναποτελεσματικές. Θεσπίζεται εθνική στρατηγική για την ολοκληρωμένη θαλάσσια πολιτική στον νησιωτικό χώρο, εγκαινιάζοντας εξειδικευμένους αναπτυξιακούς νόμους, που σχετίζονται με τους τομείς της λιμενικής πολιτικής, των ναυτιλιακών υποδομών, των θαλάσσιων μεταφορών, της νησιωτικής ανταγωνιστικότητας - άλλη μία έκφραση που πρέπει να βάλουμε στη ζωή μας και πολύ χρήσιμη - και της επιχειρηματικότητας. Τίποτα δεν είχε γίνει τόσα χρόνια για όλα αυτά. Μπαίνει η μικρομεσαία νησιωτική επιχείρηση στο κάδρο και επιτέλους θα υπάρξουν χρηματοδοτήσεις.</seg>
                    <seg xml:id="ParlaMint-GR_2021-01-27-S1-commons.seg1213">Ταυτόχρονα, συστήνεται ταμείο για την ανάπτυξη και την προώθηση της καινοτόμου επιχειρηματικότητας στη θαλάσσια οικονομία και για τη γαλάζια ανάπτυξη, έμφαση στην τεχνολογία, στις νέες εφαρμογές, στο blue investment, όπως λέμε εις άπταιστον ελληνικήν, για να κάνουμε και λίγο χιούμορ. Συστήνεται Γενική Γραμματεία Αιγαίου και Νησιωτικής Πολιτικής, το Εθνικό Μητρώο Φορέων Θαλάσσιας Οικονομίας, η Πλατφόρμα Ενιαίας Παρακολούθησης και Τεκμηρίωσης.</seg>
                    <seg xml:id="ParlaMint-GR_2021-01-27-S1-commons.seg1214">Με διατάξεις που περιλαμβάνονται στο Γ΄ Κεφάλαιο παρατείνονται τα μέτρα στήριξης των ναυτικών λόγω πανδημίας και κορωνοϊού, λαϊκή πολιτική, συμπληρωματική στη γενική στρατηγική του Υπουργείου για να κρατήσει τη ναυτιλία μας, την ακτοπλοΐα μας όρθια μέσα στην περίοδο του κορωνοϊού.</seg>
                    <seg xml:id="ParlaMint-GR_2021-01-27-S1-commons.seg1215">Θα πω κάτι και για τη ΡΑΛ, επειδή έγινε συζήτηση. Η Ρυθμιστική Αρχή Λιμένων είναι χρήσιμη στο πνεύμα πάντα της παρουσίας των ανεξάρτητων αρχών, το οποίο υποστηρίζει και ο Κυριάκος Μητσοτάκης. Εμείς δεν είμαστε σαν και εσάς, που θέλατε τις ανεξάρτητες αρχές να τις κλείσετε. Εμείς θέλουμε να τις κρατήσουμε ανοικτές και η απαξίωση αυτών δεν πρέπει και δεν είναι η πολιτική μας.</seg>
                    <seg xml:id="ParlaMint-GR_2021-01-27-S1-commons.seg1216">Από εκεί και πέρα, είμαι βέβαιος ότι με τη συγκεκριμένη τροπολογία γίνεται μια προσπάθεια - όπως μας είπε και ο Υπουργός και θέλω να πιστεύω ότι θα προχωρήσει σωστά - και η ΡΑΛ να είναι ζωντανή και δημιουργική και να κάνει τις παρεμβάσεις που πρέπει και ταυτόχρονα να σταματήσουν αυτές οι αλληλοκαλύψεις που υπάρχουν και να υπάρξει λειτουργικότητα.</seg>
                    <seg xml:id="ParlaMint-GR_2021-01-27-S1-commons.seg1217">Τέλος, θέλω να πω το εξής, ότι εδώ πέρα είναι μια συμμετοχική δραστηριότητα. Θέλουμε δίπλα μας όλους τους φορείς. Θέλουμε δίπλα μας τους συνδέσμους των ναυπηγείων. Θέλουμε δίπλα μας τους μηχανουργούς μας. Θέλουμε δίπλα μας όλη αυτή την κοινωνική συμμαχία, που το λιμάνι, ο Πειραιάς, και τα νησιά μας χρειάζονται για να πάνε μπροστά, μια συμμαχία στην οποία καλό θα ήταν και εσείς, αναστοχαζόμενοι το τι δεν κάνατε τόσα χρόνια, να σκεφθείτε μήπως, αναθεωρώντας τη στάση σας, συμμετάσχετε.</seg>
                    <seg xml:id="ParlaMint-GR_2021-01-27-S1-commons.seg1218">Ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u203" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1219">Σας ευχαριστούμε, κύριε Μαρκόπουλε, διότι τηρήσατε και τον χρόνο.</seg>
                    <seg xml:id="ParlaMint-GR_2021-01-27-S1-commons.seg1220">Τον λόγο τώρα έχει ο Βουλευτής του ΣΥΡΙΖΑ - Προοδευτική Συμμαχία κ. Τρύφωνας Αλεξιάδης για επτά λεπτά.</seg>
                </u>
                <u xml:id="ParlaMint-GR_2021-01-27-S1-commons.u204" ana="#regular" who="#ΑΛΕΞΙΑΔΗΣ_ΖΑΦΕΙΡΙΟΥ_ΤΡΥΦΩΝ">
                    <seg xml:id="ParlaMint-GR_2021-01-27-S1-commons.seg1221">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1222">Θα χρησιμοποιήσω λιγότερα λεπτά, διότι έγινε από αρκετούς Βουλευτές της Νέας Δημοκρατίας κριτική και αναφορά στο θέμα της προσπάθειας του Αλέξη Τσίπρα αυτοπροστασίας από τη συκοφαντική δυσφήμιση και την επίθεση που δέχεται. Και θέλω να ρωτήσω, για να καταλάβω και εγώ, για να συμφωνήσω, αν είναι, μαζί σας, αλλά να ξεκαθαρίσετε τη θέση σας: Κάνατε μια κριτική γιατί ένας πολιτικός προσπαθεί να υπερασπισθεί τον εαυτό του από δυσφήμηση και από λάσπη. Διότι εσείς, κύριε Μαρκόπουλε, δεν αναφέρομαι προσωπικά για να μην έχουμε λόγους επί προσωπικού κ.λπ., με τη δημοσιογραφική πείρα γνωρίζετε ότι υπάρχουν συγκεκριμένα «πιστόλια» στην αγορά, δημοσιογραφικές πένες που αναλαμβάνουν εκτέλεση συμβολαίων. Και εγώ προσωπικά - και γνωρίζετε και την περίπτωση - είμαι θύμα τέτοιας υπόθεσης.</seg>
                    <seg xml:id="ParlaMint-GR_2021-01-27-S1-commons.seg1223">Αλλά δεν καταλαβαίνω αυτούς που ασκούν την κριτική. Θα έρθει ένας από εσάς που ασκεί κριτική εδώ δημόσια να πει ότι εγώ, ο Αλεξιάδης ή ο χι, ο ψι παραιτούμαι του νομίμου δικαιώματός μου, αν με συκοφαντήσουν και πουν ψέματα, να πάω στα δικαστήρια; Κριτική εκ του ασφαλούς, για να δώσουμε πιστοποιητικά σε κάποιους, όχι. Δημόσια δήλωση εδώ και μετά να το κουβεντιάσουμε.</seg>
                    <seg xml:id="ParlaMint-GR_2021-01-27-S1-commons.seg1224">Σε ό,τι αφορά το θέμα του νομοσχεδίου, με πλήρη πολιτική επάρκεια και ο εισηγητής μας και ο Κυβερνητικός Εκπρόσωπος έχουν τοποθετηθεί. Πολύ λίγος ο χρόνος, τηλεγραφικά θα θίξω κάποια σημεία. Δεν μπορώ να τοποθετηθώ σε όλα, αν και θα το ήθελα.</seg>
                    <seg xml:id="ParlaMint-GR_2021-01-27-S1-commons.seg1225">Πρώτα απ' όλα, κύριε Υπουργέ και κύριε Υφυπουργέ, με προσωπική εκτίμηση αλλά με μεγάλη πολιτική διαφωνία στην πολιτική σας, επιμένετε και στο σκονάκι που έχετε δώσει στους Βουλευτές της Νέας Δημοκρατίας αναφέρουν όλοι για τη λεγόμενη «ολιστική προσέγγιση» και για την ολοκληρωμένη πολιτική. Εγώ έψαξα αυτές τις μέρες, γιατί κι εγώ ενημερώνομαι για τα θέματα της ναυτιλίας, να δω ένας φορέας, ακόμα και από αυτούς που διοικούνται από φιλικά προσκείμενους σε εσάς εκπροσώπους, έχει πει αυτή την κουβέντα; Θεωρεί ένας φορέας της ναυτιλίας του Πειραιά κ.λπ. ότι αυτό είναι ένα νομοσχέδιο που δίνει μια ολοκληρωμένη πολιτική, μια ολιστική προσέγγιση; Όχι. Γιατί; Διότι δεν είναι κάτι τέτοιο. Και αυτό είναι κάτι το οποίο θα το βρείτε μπροστά σας το επόμενο χρονικό διάστημα. Είναι κάτι σαν τις φορολογικές μεταρρυθμίσεις που είχε στο παρελθόν μανία να κάνει κάθε Υπουργός που άλλαζε. Εγώ δεν έκανα κάτι τέτοιο και πολύ σωστά δεν έκανα, διότι τα προβλήματα δεν είναι να λέμε μεγάλα λόγια, είναι να κάνουμε τη δουλειά μας όπως πρέπει.</seg>
                    <seg xml:id="ParlaMint-GR_2021-01-27-S1-commons.seg1226">Συγκεκριμένα παρατηρήσεις επί του νομοσχεδίου. Άρθρο 22, για το θέμα των πλοηγών μια μέρα όπου η απεργία των πλοηγών - και μπράβο τους - είχε 100% επιτυχία. Και παρά το ότι περιέργως κάποιες εταιρείες τούς τραβούν στα δικαστήρια και θα δούμε τις εξελίξεις εκεί, συνεχίζουν τον αγώνα τους. Είμαστε βεβαίως μαζί τους και σε αυτό το θέμα. Δεν μπορώ να καταλάβω την επιμονή σας σε αυτό το ζήτημα. Δεν μπορώ να καταλάβω την επιμονή σας, διότι δεν υπάρχει ευρωπαϊκός κανονισμός που να σας υποχρεώνει.</seg>
                    <seg xml:id="ParlaMint-GR_2021-01-27-S1-commons.seg1227">Και δεν μπορώ να καταλάβω πώς απαντάτε σε θέματα όπως, για παράδειγμα, τα θέματα εθνικής ασφάλειας. Είχαμε το προηγούμενο χρονικό διάστημα σύγκρουση εμπορικού πλοίου με πολεμικό πλοίο που δεν είχαν πλοηγούς, απ' ό,τι έχουμε ενημερωθεί. Αν έχετε κάποια άλλη πληροφόρηση, πείτε μας. Τι θα γινόταν, αν κάτι τέτοιο είχε γίνει στον δίαυλο του ναυστάθμου της Σαλαμίνας, της Φανερωμένης, σε ευαίσθητες εθνικά περιοχές, που θα αποκλείσουν μια ολόκληρη περιοχή σε μια πολύ κρίσιμη περίοδο; Τι θα γίνει αν στη θέση του πλοηγού είναι κάποιος πλοίαρχος ή κάποιος άλλος ναυτικός άλλης χώρας με την οποία έχουμε δύσκολες σχέσεις; Απαντήστε, λοιπόν, στο συγκεκριμένο.</seg>
                    <seg xml:id="ParlaMint-GR_2021-01-27-S1-commons.seg1228">Και, τέλος, αυτή η ρύθμιση είναι μια ρύθμιση που από την πίσω πόρτα δίνει χάρη στα εφοπλιστικά συμφέροντα, αφού τους απαλλάσσει τα πλοία τους από υποχρέωση πλοήγησης, χαμηλώνει το κόστος ναυσιπλοΐας, μια πασιφανής απόδειξη της χρόνιας προσπάθειας της Νέας Δημοκρατίας για υποβάθμιση και απαξίωση της πλοηγικής υπηρεσίας.</seg>
                    <seg xml:id="ParlaMint-GR_2021-01-27-S1-commons.seg1229">Είμαστε, πολύ σωστά, κάθετα αντίθετοι με αυτό το άρθρο, γιατί βάζει σε μεγάλο κίνδυνο την ασφάλεια των ναυτικών και των επιβαινόντων στα πλοία και δημιουργεί κινδύνους για πρόκληση ατυχημάτων, με μεγάλες περιβαλλοντολογικές συνέπειες, ακόμα και σε εθνικά ζητήματα. Γι' αυτό το ζήτημα μου κάνει εντύπωση ότι δεν βγαίνετε να απαντήσετε σε υπομνήματα φορέων, όπως, για παράδειγμα, το υπόμνημα της Πανελλήνιας Ένωσης Πλοιοκτητών Ρυμουλκών και Ναυαγοσωστικών «ΑΓ. ΝΙΚΟΛΑΟΣ», που οι άνθρωποι πολύ σωστά σάς θέτουν αυτά τα ζητήματα και εσείς δεν απαντάτε.</seg>
                    <seg xml:id="ParlaMint-GR_2021-01-27-S1-commons.seg1230">Επίσης σημαντικό είναι και το άρθρο 25, για το θέμα της ανανέωσης συμβάσεων λιμενικών υπηρεσιών παραλαβής και διαχείρισης αποβλήτων, όπου είναι σαφέστατο το τι θέλετε να κάνετε. Έχει εξαγγελθεί και έχει εξηγηθεί πολύ σωστά από τα στελέχη του ΣΥΡΙΖΑ.</seg>
                    <seg xml:id="ParlaMint-GR_2021-01-27-S1-commons.seg1231">Αλλά δεν μπορώ να καταλάβω, κύριε Υπουργέ: Αντιλαμβάνεστε ότι τα μονοπώλια στη διαχείριση αποβλήτων στον Πειραιά, στη ναυπηγοεπισκευή στο Πέραμα και σε όλη την Ελλάδα έχουν καταστήσει τις λιμενικές δραστηριότητες της χώρας μη ανταγωνιστικές και εσείς, ένα κόμμα που πρεσβεύετε τον νεοφιλελευθερισμό, στην ουσία καταργείτε την όποια ανταγωνιστικότητα και επιβάλλετε μονοπώλια;</seg>
                    <seg xml:id="ParlaMint-GR_2021-01-27-S1-commons.seg1232">Μία κουβέντα για το άρθρο 24 και για τη θετική κατεύθυνση της δημιουργίας Κρατικής Εθνικής Ενιαίας Πλατφόρμας Λιμενικής Κοινότητας. Θετικό το άρθρο. Η διάταξη αυτή δείχνει πως υπάρχει μια ιδιαίτερη σχέση της ναυτιλιακής και λιμενικής κοινότητας με τον ιδιώτη ιδιοκτήτη του λιμανιού, την «COSCO».</seg>
                    <seg xml:id="ParlaMint-GR_2021-01-27-S1-commons.seg1233">Με αφορμή αυτό το άρθρο, κύριε Υπουργέ, παράκληση να ξεκαθαρισθούν εδώ με σαφήνεια μέχρι το τέλος της διαδικασίας οι προθέσεις σας σχετικά με τα σχέδια του ΟΛΠ να προχωρήσει στο Κερατσίνι στην κατασκευή του τέταρτου προβλήτα. Είναι μια πρόταση που, αν υλοποιηθεί, θα δημιουργήσει τεράστια προβλήματα στον οικιστικό ιστό και λόγω θορύβων και λόγω μιας σειράς άλλων καταστάσεων και θα μετατρέψει την παραλιμένια ζώνη σε αβίωτη πόλη, με προβλήματα βεβαίως και στη ναυπηγοεπισκευαστική δραστηριότητα. Να ξέρετε ότι εμείς στη Β΄ Πειραιά έχουμε μεγάλη εμπειρία από επιτυχείς κοινωνικούς πολιτικούς αγώνες και δεν πρόκειται να αφήσουμε αυτά τα θέματα να προχωρήσουν έτσι.</seg>
                    <seg xml:id="ParlaMint-GR_2021-01-27-S1-commons.seg1234">Με δεδομένη την πίεση του χρόνου, δύο φράσεις μόνο, η μία σε σχέση με τη διάταξη για τη ΡΑΛ. Κύριε Πλακιωτάκη, κύριε Υπουργέ, υπήρχαν Υπουργοί ναυτιλίας που πέρασαν από το Υπουργείο Ναυτιλίας με αβλαβή διέλευση, όπως είναι η φράση στο Διεθνές Δίκαιο. Άφησαν έργο, άφησαν σφραγίδα. Άλλοι άφησαν απόνερα. Παράκληση, μη συνδέσετε τη δική σας πολιτική καριέρα, το δικό σας πολιτικό μέλλον με μια τέτοια διαδικασία, που αφήνει γκρίζα απόνερα.</seg>
                </u>
                <u xml:id="ParlaMint-GR_2021-01-27-S1-commons.u205" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1235">Σας ευχαριστούμε.</seg>
                </u>
                <u xml:id="ParlaMint-GR_2021-01-27-S1-commons.u206" ana="#regular" who="#ΑΛΕΞΙΑΔΗΣ_ΖΑΦΕΙΡΙΟΥ_ΤΡΥΦΩΝ">
                    <seg xml:id="ParlaMint-GR_2021-01-27-S1-commons.seg1236">Τελειώνω, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1237">Παράκληση να απαντηθεί το παράδοξο πώς είναι δυνατόν στη Σαλαμίνα, που είπε ο κ. Μαρκόπουλος, το σουβλατζίδικο να τρώει πρόστιμο ανά εργαζόμενο ανά ημέρα, ενώ ο εφοπλιστής τρώει ένα πρόστιμο, ανεξαρτήτως των εργαζομένων ανά ημέρα.</seg>
                    <seg xml:id="ParlaMint-GR_2021-01-27-S1-commons.seg1238">Ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u207" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1239">Κι εμείς σας ευχαριστούμε, γιατί προσεγγίσατε τον χρόνο.</seg>
                    <seg xml:id="ParlaMint-GR_2021-01-27-S1-commons.seg1240">Αφού τακτοποιηθεί το Βήμα, τον λόγο θα πάρει ο Υφυπουργός Ναυτιλίας και Νησιωτικής Πολιτικής, ο κ. Κωνσταντίνος Κατσαφάδος.</seg>
                </u>
                <u xml:id="ParlaMint-GR_2021-01-27-S1-commons.u208" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1241">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1242">Κυρίες και κύριοι συνάδελφοι Βουλευτές, θα ήθελα να ξεκινήσω την τοποθέτησή μου απ' αυτά, τα οποία είπε ο καλός φίλος και συνάδελφος, ο Γιάννης Λοβέρδος.</seg>
                    <seg xml:id="ParlaMint-GR_2021-01-27-S1-commons.seg1243">Πραγματικά, αυτό το οποίο θα περίμενε κανείς - κι εγώ προσωπικά αυτό περίμενα - θα ήταν σε τέτοιες κρίσιμες στιγμές τις οποίες βιώνει η χώρα - και λόγω των εθνικών θεμάτων και λόγω της πανδημίας του κορωνοϊού και τις συνέπειες τις οποίες έχει - να βρίσκαμε κοινούς τόπους και να προσπαθούσαμε να επενδύσουμε πάνω σε αυτούς, ούτως ώστε να ενισχύσουμε τις άμυνες της χώρας και να μπορέσουμε να βελτιώσουμε τις συνθήκες αυτής.</seg>
                    <seg xml:id="ParlaMint-GR_2021-01-27-S1-commons.seg1244">Και πιο κοινός τόπος από την ανάδειξη της νησιωτικότητας της χώρας μας δεν θα μπορούσε να υπάρξει. Όλοι μέσα στην Αίθουσα πιστεύω ότι καταλαβαίνουμε και αναγνωρίζουμε τον εθνικό ρόλο, την εθνική σημασία την οποία έχει η στήριξη των νησιών και των νησιωτών μας, τα κοινωνικά χαρακτηριστικά τα οποία έχει, τα οικονομικά χαρακτηριστικά τα οποία έχει και, αν θέλετε, το αίσθημα δικαίου. Διότι αυτό λέει το Σύνταγμα, ότι όλοι οι πολίτες είμαστε ίσοι ο ένας με τον άλλο. Και δεν πρέπει οι νησιώτες, όπως και αυτοί οι οποίοι μένουν σε ορεινές περιοχές της χώρας μας, να αισθάνονται ότι δεν έχουν τις ίδιες ευκαιρίες με όλους τους άλλους.</seg>
                    <seg xml:id="ParlaMint-GR_2021-01-27-S1-commons.seg1245">Και αυτή τη στιγμή τι κάνουμε, κυρίες και κύριοι συνάδελφοι; Οφείλω να συγχαρώ τόσο τον Υπουργό Εμπορικής Ναυτιλίας, τον Γιάννη Πλακιωτάκη, όσο και τους Γενικούς Γραμματείς του Υπουργείου γι' αυτή τη μεγάλη προσπάθεια, την οποία έκαναν.</seg>
                    <seg xml:id="ParlaMint-GR_2021-01-27-S1-commons.seg1246">Δεν είναι ένα νομοθέτημα το οποίο ήρθε μέσα σε μία μέρα, όπως κάποιοι προσπαθούν να περάσουν, για να ικανοποιήσει δικά μας συμφέροντα, τη μεγαλομανία του Υπουργού ή για να μπορέσει να συγκεντρώσει εξουσίες. Είναι ένα νομοθέτημα, το οποίο είναι αποτέλεσμα ενός πάρα πολύ μεγάλου διαλόγου, ο οποίος έγινε με όλους τους δημάρχους, τους περιφερειάρχες, με δεκατέσσερις περιφερειακούς διαλόγους, οι οποίοι διεξήχθησαν με τριακόσιους είκοσι επτά φορείς, οι οποίοι συμμετείχαν και κατέθεσαν προτάσεις. Και θα διαφωνήσω με τον κ. Αλεξιάδη που έφυγε πριν από λίγο από το Βήμα. Και στην επιτροπή η συντριπτική πλειοψηφία των φορέων ήταν υπέρ του νομοσχεδίου.</seg>
                    <seg xml:id="ParlaMint-GR_2021-01-27-S1-commons.seg1247">Σας ακούω, λοιπόν, κυρίες και κύριοι συνάδελφοι, κυρίως του ΣΥΡΙΖΑ, να λέτε από τη μία ότι θέλουμε να δημιουργήσουμε άλλες συνθήκες, συνθήκες ελέγχου γύρω από τη νησιωτικότητα, και, από την άλλη, ότι είναι ουτοπικό, ότι είναι ένα άδειο πουκάμισο, όπως είπατε. Τι από τα δύο ισχύει; Ή το ένα θα ισχύει ή το άλλο. Δεν μπορεί να ισχύουν και τα δύο. Δεν μπορεί να είμαστε και με τον αστυφύλακα και με τον χωροφύλακα.</seg>
                    <seg xml:id="ParlaMint-GR_2021-01-27-S1-commons.seg1248">Πραγματικά απορώ. Πώς είναι δυνατόν; Διότι ο Κυριάκος Μητσοτάκης και η Κυβέρνηση της Νέας Δημοκρατίας και η Νέα Δημοκρατία αυτό θέλει να περάσει αυτή τη στιγμή με την κατάθεση αυτού του νομοσχεδίου, το πόσο σημαντικό είναι για τη χώρα, όχι για τη Νέα Δημοκρατία, η ενίσχυση της νησιωτικότητας, το να μη βλέπουμε τη νησιωτικότητα αποσπασματικά και - μέσα από ένα ολιστικό σχέδιο, με συνθήκες κατάλληλες και με εργαλεία απαραίτητα και έλεγχο - να μπορέσουμε να δημιουργήσουμε τις υποδομές και τις συνθήκες για την κοινωνική ισορροπία την οποία πρέπει να έχουν και για την οικονομική ανάπτυξη όλων αυτών των περιοχών.</seg>
                    <seg xml:id="ParlaMint-GR_2021-01-27-S1-commons.seg1249">Και αυτό κάνουμε. Διαμορφώνουμε το πλαίσιο, τον τρόπο με τον οποίο θα μπορέσουμε να υλοποιήσουμε αυτές τις πολιτικές μας. Και καταθέτουμε και τρία χρηματοδοτικά εργαλεία, το καθένα από τα οποία για διαφορετικά έργα και διαφορετικές διαδικασίες. Υπάρχει το πρόγραμμα «ΝΕΑΡΧΟΣ», το οποίο έχει να κάνει κυρίως με κρατικά έργα υποδομής για τα λιμάνια μας, τις μεταφορές μας.</seg>
                    <seg xml:id="ParlaMint-GR_2021-01-27-S1-commons.seg1250">Είπε ο κ. Σαντορινιός - και θα τον διαψεύσω, γιατί θα μιλήσω περισσότερο ως Βουλευτής, αν και η μισή μου καταγωγή είναι από τα Δωδεκάνησα, από την Κάρπαθο, αλλά είμαι και Βουλευτής, ο οποίος έχω και τόσα νησιά στην εκλογική μου περιφέρεια - το εξής. Δεν χρειάζεται να πάμε μακριά, κύριε Σαντορινιέ. Αν πάτε στην Αίγινα, υδροφόρες υπάρχουν ακόμη, που λέτε ότι δεν υπάρχουν υδροφόρες. Υπάρχουν στην Αίγινα, εδώ απέναντι, στο πιο κοντινό νησί.</seg>
                </u>
                <u xml:id="ParlaMint-GR_2021-01-27-S1-commons.u209" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg1251">Δεν υπάρχουν πουθενά αλλού, κύριε Κατσαφάδο…</seg>
                </u>
                <u xml:id="ParlaMint-GR_2021-01-27-S1-commons.u210" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1252">Κύριε Σαντορινιέ, είπατε ότι λύσατε το πρόβλημα.</seg>
                </u>
                <u xml:id="ParlaMint-GR_2021-01-27-S1-commons.u211" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg1253">Εκτός από την Αίγινα, πού;</seg>
                </u>
                <u xml:id="ParlaMint-GR_2021-01-27-S1-commons.u212" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1254">Μη διακόπτετε, κύριε Σαντορινιέ!</seg>
                </u>
                <u xml:id="ParlaMint-GR_2021-01-27-S1-commons.u213" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1255">Κύριε Σαντορινιέ, σας άκουσα με πολλή προσοχή. Θα με ακούσετε, όμως, γιατί εγώ εδώ θα πω αλήθειες.</seg>
                </u>
                <u xml:id="ParlaMint-GR_2021-01-27-S1-commons.u214" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg1256">Δεν είναι επιχείρημα…</seg>
                </u>
                <u xml:id="ParlaMint-GR_2021-01-27-S1-commons.u215" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1257">Βεβαίως και αυτό είναι ένα επιχείρημα. Οι υδροφόρες συνεχίζουν να υπάρχουν σε πολλά μέρη. Και μας είπατε ότι δεν υπάρχουν.</seg>
                    <seg xml:id="ParlaMint-GR_2021-01-27-S1-commons.seg1258">Κυρίες και κύριοι συνάδελφοι, αυτό που πρέπει όλοι να κατανοήσουν είναι ότι αυτά τα τρία χρηματοδοτικά εργαλεία, όχι μόνο το πρόγραμμα «ΝΕΑΡΧΟΣ», το οποίο θα βοηθήσει καταλυτικά στην καλύτερη διαδικασία, σε ό,τι έχει να κάνει με τις άγονες γραμμές... Ανοίγω πάλι μια παρένθεση. Οι άγονες γραμμές ήταν 90 εκατομμύρια. Το έχουμε φτάσει στα 130 εκατομμύρια. Φέτος, θα δώσουμε 138 εκατομμύρια.</seg>
                    <seg xml:id="ParlaMint-GR_2021-01-27-S1-commons.seg1259">Ξανανοίγω και δεύτερη παρένθεση, αν θέλετε. Πείτε ένα μπράβο, κυρίες και κύριοι συνάδελφοι, που κατά τη διάρκεια της πανδημίας δεν υπάρχει νησί το οποίο να είναι αποκομμένο. Δεν υπάρχει ούτε ένα νησί.</seg>
                    <seg xml:id="ParlaMint-GR_2021-01-27-S1-commons.seg1260">Εγώ μπορώ να σας πω παραδείγματα επί κυβερνήσεως του ΣΥΡΙΖΑ, όπου τα Κύθηρα, που είναι στην εκλογική μου περιφέρεια και αυτά, για πάνω από έξι μήνες δεν είχαν σύνδεση με τον Πειραιά. Ούτε πριν από πενήντα χρόνια δεν είχε γίνει αυτό.</seg>
                    <seg xml:id="ParlaMint-GR_2021-01-27-S1-commons.seg1261">Κυρίες και κύριοι συνάδελφοι, θα λέμε…</seg>
                </u>
                <u xml:id="ParlaMint-GR_2021-01-27-S1-commons.u216" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg1262">Επί Βαρβιτσιώτη…</seg>
                </u>
                <u xml:id="ParlaMint-GR_2021-01-27-S1-commons.u217" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1263">Επί υπουργίας σας ήταν, κύριε Δρίτσα.</seg>
                </u>
                <u xml:id="ParlaMint-GR_2021-01-27-S1-commons.u218" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg1264">Άσε τον ΣΥΡΙΖΑ!</seg>
                </u>
                <u xml:id="ParlaMint-GR_2021-01-27-S1-commons.u219" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1265">Επί υπουργίας σας δεν είχαν καράβι τα Κύθηρα για επτά μήνες. Ο Βαρβιτσιώτης φταίει;</seg>
                </u>
                <u xml:id="ParlaMint-GR_2021-01-27-S1-commons.u220" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1266">Ηρεμία, κύριοι συνάδελφοι!</seg>
                </u>
                <u xml:id="ParlaMint-GR_2021-01-27-S1-commons.u221" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1267">Δηλαδή για ό,τι γίνεται σε αυτή τη χώρα…</seg>
                </u>
                <u xml:id="ParlaMint-GR_2021-01-27-S1-commons.u222" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1268">Ήρεμα, κύριοι συνάδελφοι.</seg>
                </u>
                <u xml:id="ParlaMint-GR_2021-01-27-S1-commons.u223" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1269">Να γυρίσουμε πιο πίσω; Να πάμε στον βασιλιά Όθωνα, να δούμε ποιος φταίει;</seg>
                    <seg xml:id="ParlaMint-GR_2021-01-27-S1-commons.seg1270">Επί κυβερνήσεως ΣΥΡΙΖΑ υπήρχε μια πραγματικότητα, αγαπητέ Θεόδωρε. Πάνω από έξι μήνες τα Κύθηρα ήταν αποκλεισμένα από τον Πειραιά. Αυτή είναι η πραγματικότητα.</seg>
                    <seg xml:id="ParlaMint-GR_2021-01-27-S1-commons.seg1271">Σήμερα, μέσα στην πανδημία, δεν υπάρχει ένα νησί το οποίο να είναι αποκλεισμένο. Ούτε ένα νησί δεν είναι αποκλεισμένο. Αυτό δεν είναι κάτι σημαντικό, κάτι σοβαρό, το οποίο έχει συντελεσθεί;</seg>
                    <seg xml:id="ParlaMint-GR_2021-01-27-S1-commons.seg1272">Μας ρωτάτε, πού θα βρούμε τα λεφτά. Αναφέραμε το Παρακαταθηκών και Δανείων, ευρωπαϊκούς, κοινοτικούς πόρους, το ΕΣΠΑ, το Πρόγραμμα Δημοσίων Επενδύσεων. Από πού αλλού θα βρούμε τα λεφτά; Δεν υπάρχουν άλλοι τρόποι για να βρούμε τα λεφτά, κυρίες και κύριοι συνάδελφοι. Δεν υπάρχουν «λεφτόδεντρα», όπως σας έχουμε πει ξανά στο παρελθόν.</seg>
                    <seg xml:id="ParlaMint-GR_2021-01-27-S1-commons.seg1273">Εσείς, όμως, μας λέτε να σας πούμε τώρα τα ποσά, όταν τώρα φτιάχνουμε τα εργαλεία για να μπορέσουμε να το κάνουμε. Ήσασταν τόσο τελειομανείς, άραγε; Είπατε για ωραίους τίτλους. Να σας θυμίσω τους δικούς σας τίτλους; Να σας θυμίσω ποια ήταν η προσφορά σας στα νησιά; Να σας θυμίσω ποιοι αύξησαν 10% με το καλημέρα τον φόρο στα εισιτήρια; Να σας θυμίσω, ποιοι αυτή τη στιγμή το έχουν καταργήσει; Να σας θυμίσω ποιοι δεν έδωσαν μάχη και χάθηκαν μειωμένοι συντελεστές ΦΠΑ; Και προσπαθούμε εμείς σε αυτούς - δυστυχώς, μόνο σε αυτούς - οι οποίοι έχουν σηκώσει το βάρος το μεταναστευτικού και έχουμε αποκαταστήσει αυτή την αδικία. Άλλες κυβερνήσεις το έκαναν; Εσείς δεν ήσασταν αυτοί οι οποίοι είχατε δώσει αυτά τα αποτελέσματα;</seg>
                    <seg xml:id="ParlaMint-GR_2021-01-27-S1-commons.seg1274">Μήπως είναι λάθος το Πρόγραμμα Χρηματοδότησης Νησιωτικής Επιχειρηματικότητας, για να στηρίξουμε τις πολύ μικρές, τις μικρές και τις μεσαίες επιχειρήσεις στα λειτουργικά τους κόστη, για να μπορέσουν να είναι βιώσιμες και ανταγωνιστικές; Αν εγκριθούν τα χρήματα μέσα από αυτό το πρόγραμμα, εκεί θα πάνε, για να μην κλείσουν αυτές οι μικρές και πολύ μικρές επιχειρήσεις.</seg>
                    <seg xml:id="ParlaMint-GR_2021-01-27-S1-commons.seg1275">Ή μήπως δεν είναι σημαντικό το Ταμείο Θαλάσσιας και Γαλάζιας Οικονομίας, για να επενδύσουμε στην καινοτομία, τη ναυπηγική, να μπορέσουμε να επενδύσουμε στο περιβάλλον; Πώς θα μπορέσουμε να δημιουργήσουμε συνθήκες και όρους για να μείνουν οι νησιώτες στα νησιά τους; Πώς θα μπορέσουμε να πείσουμε Έλληνες πολίτες να πάνε στα νησιά και να εργασθούν, να επενδύσουν; Αυτή θα είναι η επιτυχία του προγράμματος. Εκεί θα κριθεί εάν το πρόγραμμα είναι επιτυχημένο ή όχι, όταν θα οδηγήσει οι Έλληνες από τις πόλεις να ξαναγυρίσουν στα νησιά τους, κυρίες και κύριοι συνάδελφοι.</seg>
                    <seg xml:id="ParlaMint-GR_2021-01-27-S1-commons.seg1276">Υπάρχουν βέβαια και άλλα πράγματα τα οποία υπάρχουν στο νομοσχέδιο. Θα αδικήσω τους ήρωες του Λιμενικού Σώματος, οι οποίοι έχουν καταφέρει να μειώσουν σε ένα ποσοστό 85% τις ροές των προσφύγων και των μεταναστών στη χώρα μας, όπου υπάρχουν διαδικασίες για να μπορέσουμε πλέον να αντιμετωπίσουμε γραφειοκρατικά προβλήματα και απαραίτητες διαδικασίες για να δημιουργήσουμε κατάλληλες συνθήκες στα τμήματα προμηθειών, ούτως ώστε να μη ζήσουμε φαινόμενα και καταστάσεις, να μην μπορεί να κινηθεί το φουσκωτό ή το πλωτό του Λιμενικού, επειδή δεν έχει καύσιμα, να μη ζήσουμε τέτοιες απαράδεκτες καταστάσεις, που δεν υπήρχαν ανταλλακτικά και ήταν στάσιμα και ήταν σταματημένα όλα τα οχήματα και όλα τα μέσα του Λιμενικού. Τα έχουμε ζήσει. Όλοι τα έχουμε ζήσει αυτά στις περιφέρειές μας, τις περιοχές μας. Έπαιρνες τηλέφωνο το Λιμεναρχείο και έλεγες: «Γιατί δεν φεύγει το φουσκωτό να κάνει τον έλεγχο;». Και σου απαντούσαν: «Δεν έχουμε καύσιμα.». Αυτή δεν ήταν η απάντηση;</seg>
                    <seg xml:id="ParlaMint-GR_2021-01-27-S1-commons.seg1277">Κυρίες και κύριοι συνάδελφοι, δεν θέλω να προχωρήσω, γιατί δεν έχω και πολύ χρόνο. Θα ήθελα να σταθώ, όμως, σε ό,τι έχει να κάνει με το ζήτημα πλοηγών.</seg>
                    <seg xml:id="ParlaMint-GR_2021-01-27-S1-commons.seg1278">Είναι κάτι καινούργιο το οποίο γίνεται ή εξυπηρετούμε, όπως λέτε, άλλα συμφέροντα; Η πραγματικότητα ποια είναι; Ισχύει στις περισσότερες χώρες και στα περισσότερα λιμάνια η εξαίρεση, το πιστοποιητικό εξαίρεσης;</seg>
                    <seg xml:id="ParlaMint-GR_2021-01-27-S1-commons.seg1279">Και μιλάτε για την Πλοηγική Υπηρεσία, που και εσείς, κύριε Σαντορινιέ, γνωρίζετε, αλλά και ο κ. Δρίτσας, γιατί παρακολουθείτε το Υπουργείο Εμπορικής Ναυτιλίας, τι κατάσταση υπάρχει.</seg>
                    <seg xml:id="ParlaMint-GR_2021-01-27-S1-commons.seg1280">Κι εμείς είμαστε εδώ για να προστατέψουμε όλη αυτή την ιστορία και δεν κοιτάζουμε, όπως λέτε, πώς να την ιδιωτικοποιήσουμε, γιατί, αν θέλαμε να την ιδιωτικοποιήσουμε, δεν θα προσλαμβάναμε καινούργιο κόσμο ούτε θα μπαίναμε στη διαδικασία να φέρουμε αυτές τις νέες πλοηγίδες. Αυτή είναι η πραγματικότητα. Όμως, να μην κρυβόμαστε πίσω από το δάχτυλό μας.</seg>
                    <seg xml:id="ParlaMint-GR_2021-01-27-S1-commons.seg1281">Σε ό,τι έχει να κάνει με τη ΡΑΛ, κυρίες και κύριοι συνάδελφοι, θα ήθελα να ενημερώσω το Σώμα ότι η επιστολή του Προέδρου της ΡΑΛ δεν κοινοποιήθηκε ποτέ στο Υπουργείο Εμπορικής Ναυτιλίας. Στον ΣΥΡΙΖΑ κοινοποιήθηκε. Για να την έχουν, προφανώς κοινοποιήθηκε. Έτσι δεν είναι; Στον ΣΥΡΙΖΑ κοινοποιήθηκε.</seg>
                    <seg xml:id="ParlaMint-GR_2021-01-27-S1-commons.seg1282">Η απάντηση… Επιτρέψτε μου. Επιτρέψτε μου.</seg>
                </u>
                <u xml:id="ParlaMint-GR_2021-01-27-S1-commons.u224" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg1283">Είναι ντροπή αυτό.</seg>
                </u>
                <u xml:id="ParlaMint-GR_2021-01-27-S1-commons.u225" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg1284">Εκθέτει την ανεξάρτητη αρχή.</seg>
                </u>
                <u xml:id="ParlaMint-GR_2021-01-27-S1-commons.u226" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1285">Επιτρέψτε μου.</seg>
                </u>
                <u xml:id="ParlaMint-GR_2021-01-27-S1-commons.u227" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1286">Κύριε Σαντορινιέ, μη διακόπτετε.</seg>
                    <seg xml:id="ParlaMint-GR_2021-01-27-S1-commons.seg1287">Κύριε Σαντορινιέ, κύριε Δρίτσα, υπήρξατε Υπουργοί. Δεν είναι κατάσταση αυτή.</seg>
                </u>
                <u xml:id="ParlaMint-GR_2021-01-27-S1-commons.u228" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1288">Θα φωνάξετε ακόμα περισσότερο με αυτό που θα πω.</seg>
                </u>
                <u xml:id="ParlaMint-GR_2021-01-27-S1-commons.u229" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1289">Αφήστε τον Υπουργό να μιλήσει.</seg>
                </u>
                <u xml:id="ParlaMint-GR_2021-01-27-S1-commons.u230" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1290">Αφήστε με να ολοκληρώσω και θα διαμαρτυρηθείτε ακόμη περισσότερο με αυτό που θα πω.</seg>
                    <seg xml:id="ParlaMint-GR_2021-01-27-S1-commons.seg1291">Δεν κοινοποιήθηκε η επιστολή η οποία στάλθηκε στην Ευρωπαϊκή Ένωση. Η Ευρωπαϊκή Ένωση, όμως, έστειλε στο Υπουργείο την απάντηση την οποία έδωσε, η οποία, βέβαια, δεν μιλάει για πρόστιμα.</seg>
                    <seg xml:id="ParlaMint-GR_2021-01-27-S1-commons.seg1292">Όμως, όταν μιλάμε για ανεξάρτητες αρχές, θα ήθελα να κάνω μια ερώτηση, αν ο συγκεκριμένος Πρόεδρος της ανεξάρτητης αρχής πριν τοποθετηθεί εκεί Πρόεδρος σε ποιον Υπουργό και σε ποιο Υπουργείο ήταν νομικός σύμβουλος, για να δούμε τα δικά μας παιδιά και τα δικά σας παιδιά πού είναι.</seg>
                    <seg xml:id="ParlaMint-GR_2021-01-27-S1-commons.seg1293">Κυρίες και κύριοι συνάδελφοι, δίνεται μια ευκαιρία, δίνεται μια πολύ μεγάλη ευκαιρία. Δυστυχώς, δεν προλαβαίνω να μιλήσω για το άρθρο 25. Εμείς καταργήσαμε ένα άρθρο, γιατί θα καταδικαζόμασταν από την Ευρωπαϊκή Ένωση για έναν νόμο που τον είχατε φέρει από το 2017 και δεν το είχατε εφαρμόσει μέχρι το 2019 που φύγατε.</seg>
                    <seg xml:id="ParlaMint-GR_2021-01-27-S1-commons.seg1294">Αυτό το οποίο θέλω να πω είναι ότι σε τόσο κρίσιμα ζητήματα δεν πρέπει να χωρούν μικροπολιτικές λογικές. Έχουμε πληγωθεί πάρα πολύ και είμαι σίγουρος ότι μπορεί να μας δοθεί η ευκαιρία βάζοντας μπροστά τον ρεαλισμό και την ανάγκη την οποία έχει η χώρα να πάμε μπροστά.</seg>
                    <seg xml:id="ParlaMint-GR_2021-01-27-S1-commons.seg1295">Αφήστε, λοιπόν, τις ιδεοληψίες και ελάτε να δουλέψουμε όλοι μαζί.</seg>
                </u>
                <u xml:id="ParlaMint-GR_2021-01-27-S1-commons.u231" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg1296">Κύριε Πρόεδρε, θα ήθελα τον λόγο, παρακαλώ.</seg>
                </u>
                <u xml:id="ParlaMint-GR_2021-01-27-S1-commons.u232" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1297">Κύριε Σαντορινιέ, ως Κοινοβουλευτικός Εκπρόσωπος έχετε τον λόγο για δύο λεπτά.</seg>
                </u>
                <u xml:id="ParlaMint-GR_2021-01-27-S1-commons.u233" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg1298">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1299">Κύριε Κατσαφάδο, σε σχέση με τα Κύθηρα, ο κ. Βαρβιτσιώτης είχε εξαιρέσει τα Κύθηρα από τις άγονες γραμμές και, μάλιστα, ήρθε να μας πείσει…</seg>
                </u>
                <u xml:id="ParlaMint-GR_2021-01-27-S1-commons.u234" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1300">Πότε έγιναν αυτά;</seg>
                </u>
                <u xml:id="ParlaMint-GR_2021-01-27-S1-commons.u235" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg1301">Το 2015 έγιναν αυτά.</seg>
                    <seg xml:id="ParlaMint-GR_2021-01-27-S1-commons.seg1302">Ήρθε να μας πείσει, λοιπόν, ότι, επειδή έχει πέντε επιβάτες όλο κι όλο, δεν πρέπει να μπουν στις άγονες γραμμές. Εμείς τα επαναφέραμε.</seg>
                    <seg xml:id="ParlaMint-GR_2021-01-27-S1-commons.seg1303">Τώρα σε σχέση με την Αίγινα, έχουμε προχωρήσει το έργο του αγωγού. Οπότε εκεί θα σταματήσει η υδροφόρα. Δεν υπάρχει πουθενά αλλού υδροφόρα. Να τελειώνουμε με αυτό το παραμύθι.</seg>
                    <seg xml:id="ParlaMint-GR_2021-01-27-S1-commons.seg1304">Όμως, εκεί που αποκαλύπτεστε - και ήταν αποκαλυπτικό αυτό που είπατε, δεν τόλμησε να το πει ο Υπουργός, είπε άλλα πράγματα - είναι ότι μας λέτε ότι καταργείτε τη Ρυθμιστική Αρχή Λιμένων επειδή ο Πρόεδρος ήταν πριν σε Υπουργό του ΣΥΡΙΖΑ;</seg>
                    <seg xml:id="ParlaMint-GR_2021-01-27-S1-commons.seg1305">Ναι, ήταν, κύριε Κατσαφάδο. Και σας ρωτάω: Καταργείτε τις αρχές, τις ανεξάρτητες αρχές εκδικητικά; Αυτή είναι η δική σας νοοτροπία; Έτσι προσβάλλετε τους δημοκρατικούς θεσμούς. Με αυτόν τον τρόπο θέλετε να διοικήσετε αυτή τη χώρα.</seg>
                </u>
                <u xml:id="ParlaMint-GR_2021-01-27-S1-commons.u236" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1306">Θα σας απαντήσω.</seg>
                </u>
                <u xml:id="ParlaMint-GR_2021-01-27-S1-commons.u237" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg1307">Να απαντήσετε. Περιμένετε, όμως.</seg>
                    <seg xml:id="ParlaMint-GR_2021-01-27-S1-commons.seg1308">Και σας ρωτάω, επειδή είστε από τον Πειραιά, κύριε Κατσαφάδο: Τις επιστολές που στέλνουν αυτή τη στιγμή οι μικρομεσαίοι της ναυπηγοεπισκευής, που τις υπερασπίστηκε η Ρυθμιστική Αρχή Λιμένων απέναντι στα συμφέροντα της «COSCO», τις έχετε δει; Θα μιλήσετε εσείς για τη μικρομεσαία επιχείρηση, που σήμερα, με αυτές τις επιλογές, την καταδικάζετε στο να έχει αντιμέτωπη την «COSCO» ανεξέλεγκτη, μόνο και μόνο επειδή ο Πρόεδρος διορίστηκε από τον ΣΥΡΙΖΑ; Ειλικρινά; Και γιατί δεν αλλάζατε τον Πρόεδρο; Ας αλλάζατε τον Πρόεδρο. Έχετε κάνει τόσες εκτροπές. Αυτό είναι το πρόβλημα;</seg>
                    <seg xml:id="ParlaMint-GR_2021-01-27-S1-commons.seg1309">Όμως, το πρόβλημά σας είναι ότι θέλετε να δώσετε βορά στα ιδιωτικά συμφέροντα. Το ίδιο κάνατε και με την ΕΣΑΛ, που, επειδή σας είπε όχι στις επιλογές της «COSCO» την καταργήσατε και την κάνατε κυβερνητικό όργανο. Το ίδιο κάνατε και με τη Δημόσια Αρχή Λιμένων, την οποία καταργήσατε.</seg>
                </u>
                <u xml:id="ParlaMint-GR_2021-01-27-S1-commons.u238" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1310">Παρακαλώ, κύριε Πρόεδρε, θα ήθελα τον λόγο.</seg>
                </u>
                <u xml:id="ParlaMint-GR_2021-01-27-S1-commons.u239" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1311">Κύριε Υφυπουργέ, κύριε Κατσαφάδο, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u240" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1312">Ένα λεπτό μόνο, κύριε Πρόεδρε, θα χρειαστώ.</seg>
                    <seg xml:id="ParlaMint-GR_2021-01-27-S1-commons.seg1313">Κύριε Σαντορινιέ, ο κ. Βαρβιτσιώτης είπατε σε ό,τι έχει να κάνει με τις άγονες γραμμές. Εγώ σας λέω ότι όταν μπήκε ένα καράβι για επιθεώρηση και βγήκε το 2016-2017 δήλωσε αδυναμία να συνεχίσει το δρομολόγιό του για τα Κύθηρα - εδώ είναι ο κ. Δρίτσας - και δεν μπορέσατε να κάνετε τίποτα και για επτά μήνες έμεινε το νησί χωρίς σύνδεση.</seg>
                </u>
                <u xml:id="ParlaMint-GR_2021-01-27-S1-commons.u241" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg1314">Δύο μήνες…</seg>
                </u>
                <u xml:id="ParlaMint-GR_2021-01-27-S1-commons.u242" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1315">Για επτά. Ε, τώρα μην κοροϊδευόμαστε. Σας παρακαλώ πάρα πολύ. Ρωτήστε τον κ. Δρίτσα αν ήταν δύο ή επτά.</seg>
                    <seg xml:id="ParlaMint-GR_2021-01-27-S1-commons.seg1316">Δεύτερον, είπε κανένας ότι καταργούμε τη ΡΑΛ; Απλά αυτό το οποίο είπαμε είναι ότι αυτή η σύγχυση αρμοδιοτήτων θα πρέπει να σταματήσει. Δεν καταργούμε. Δεν θέλουμε να διώξουμε κάποιον.</seg>
                    <seg xml:id="ParlaMint-GR_2021-01-27-S1-commons.seg1317">Και αυτό δείχνει τη διαφορά μας, κύριε Σαντορινιέ. Εμείς δεν θέλουμε να διώξουμε κάποιον, αλλά αν μας λέτε ότι κόπτεστε γιατί η ΡΑΛ θα ήταν αυτή η οποία θα είναι ο θεματοφύλακας ή ο συγκεκριμένος άνθρωπος θα ήταν ο θεματοφύλακας υπεράσπισης του δημοσίου συμφέροντος.</seg>
                    <seg xml:id="ParlaMint-GR_2021-01-27-S1-commons.seg1318">Κοροϊδευόμαστε, κύριε Σαντορινιέ; Ποιος έδωσε το λιμάνι; Ποιος έδωσε το λιμάνι του Πειραιά στην «COSCO»; Η Κυβέρνησή σας δεν το έδωσε; Το λιμάνι της Θεσσαλονίκης ποιος το έδωσε; Ποιος ιδιωτικοποίησε το λιμάνι της Θεσσαλονίκης; Η Κυβέρνηση της Νέας Δημοκρατίας το ιδιωτικοποίησε;</seg>
                </u>
                <u xml:id="ParlaMint-GR_2021-01-27-S1-commons.u243" ana="#regular" who="#ΜΑΝΩΛΑΚΟΥ_ΕΜΜΑΝΟΥΗΛ_ΔΙΑΜΑΝΤΩ">
                    <seg xml:id="ParlaMint-GR_2021-01-27-S1-commons.seg1319">Όλοι μαζί το ψηφίσατε.</seg>
                </u>
                <u xml:id="ParlaMint-GR_2021-01-27-S1-commons.u244" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1320">Σας παρακαλώ πάρα πολύ. Δεν έχουμε τόσο κοντή μνήμη σε αυτή τη χώρα.</seg>
                    <seg xml:id="ParlaMint-GR_2021-01-27-S1-commons.seg1321">Έρχεστε να υπερασπιστείτε τι, κύριε Σαντορινιέ; Τις δικές σας υπογραφές έχει και η πώληση του λιμανιού του Πειραιά και η πώληση του λιμανιού της Θεσσαλονίκης.</seg>
                </u>
                <u xml:id="ParlaMint-GR_2021-01-27-S1-commons.u245" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg1322">Ένα λεπτό, κύριε Πρόεδρε, θέλω τον λόγο.</seg>
                </u>
                <u xml:id="ParlaMint-GR_2021-01-27-S1-commons.u246" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg1323">Κύριε Πρόεδρε, παρακαλώ, τον λόγο θα ήθελα.</seg>
                </u>
                <u xml:id="ParlaMint-GR_2021-01-27-S1-commons.u247" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1324">Κύριε Δρίτσα, με συγχωρείτε. Μπορώ να μιλήσω; Να πάρω άδεια να με αφήσετε να μιλήσω, αν επιτρέπεται;</seg>
                    <seg xml:id="ParlaMint-GR_2021-01-27-S1-commons.seg1325">Πρώτον, δεν σημαίνει ότι σε κάθε λόγο υπάρχει και ο αντίλογος. Σας έδωσα άνεση. Δηλαδή, δεν θα κάνουμε αυτό το πινγκ - πονγκ. Επομένως δεν μπορώ να δώσω τον λόγο.</seg>
                </u>
                <u xml:id="ParlaMint-GR_2021-01-27-S1-commons.u248" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg1326">Κύριε Πρόεδρε, ζητώ τον λόγο επί προσωπικού.</seg>
                </u>
                <u xml:id="ParlaMint-GR_2021-01-27-S1-commons.u249" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1327">Κύριε Δρίτσα, δεν υπάρχει προσωπικό. Οι πολιτικές θέσεις δεν είναι προσωπικές. Θα μιλήσετε παρακάτω.</seg>
                </u>
                <u xml:id="ParlaMint-GR_2021-01-27-S1-commons.u250" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg1328">Να το εξηγήσω.</seg>
                </u>
                <u xml:id="ParlaMint-GR_2021-01-27-S1-commons.u251" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1329">Όχι, ο Πρόεδρος έχει τη δυνατότητα να κρίνει αυτό που είναι προσωπικό. Ούτε ύβρις υπήρξε ούτε τίποτα.</seg>
                </u>
                <u xml:id="ParlaMint-GR_2021-01-27-S1-commons.u252" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg1330">Με εγκάλεσε ότι είμαι αναξιόπιστος.</seg>
                </u>
                <u xml:id="ParlaMint-GR_2021-01-27-S1-commons.u253" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1331">Δεν είπε καμμία λέξη. Εγώ δεν άκουσα λέξη «αναξιόπιστος». Πάρτε ένα λεπτό τότε, γιατί εγώ δεν το άκουσα.</seg>
                </u>
                <u xml:id="ParlaMint-GR_2021-01-27-S1-commons.u254" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg1332">Βεβαίως, το είπε.</seg>
                </u>
                <u xml:id="ParlaMint-GR_2021-01-27-S1-commons.u255" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1333">Ορίστε, έχετε τον λόγο, κύριε Δρίτσα.</seg>
                </u>
                <u xml:id="ParlaMint-GR_2021-01-27-S1-commons.u256" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg1334">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1335">Αγαπητέ κύριε Κατσαφάδο, επειδή στον Πειραιά έχουμε μπέσα και το ξέρεις και το ξέρω, πρώτον, τον Πρόεδρο της ΡΑΛ και να θέλετε, δεν μπορείτε να τον διώξετε. Γι' αυτό του αφήνετε…</seg>
                </u>
                <u xml:id="ParlaMint-GR_2021-01-27-S1-commons.u257" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1336">…(δεν ακούστηκε)</seg>
                </u>
                <u xml:id="ParlaMint-GR_2021-01-27-S1-commons.u258" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1337">Κύριε Υφυπουργέ, μη διακόπτετε. Σας παρακαλώ θερμά.</seg>
                </u>
                <u xml:id="ParlaMint-GR_2021-01-27-S1-commons.u259" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg1338">Όχι, δεν μπορείτε. Έχει δεσμευτική θητεία. Απλά του στερείτε τις αρμοδιότητες.</seg>
                    <seg xml:id="ParlaMint-GR_2021-01-27-S1-commons.seg1339">Δεύτερον, εκεί που είναι το προσωπικό.</seg>
                    <seg xml:id="ParlaMint-GR_2021-01-27-S1-commons.seg1340">Κύριε Πρόεδρε, παραλάβαμε ως Κυβέρνηση και εγώ προσωπικά μια διαταραγμένη κατάσταση στα Κύθηρα, ακριβώς επειδή ο προκάτοχός μου είχε άποψη διατυπωμένη στο Κοινοβούλιο ότι τα Κύθηρα δεν χρειάζονται ακτοπλοϊκή σύνδεση καθόλου και ότι έπρεπε να αποσυρθεί η επιχορήγηση, η επιδότηση, η άγονη γραμμή. Ξεσηκώθηκε κόσμος και κόσμος.</seg>
                    <seg xml:id="ParlaMint-GR_2021-01-27-S1-commons.seg1341">Διακόπηκαν οι συγκοινωνίες επί μήνες και αυτή την κατάσταση, όταν με τις προσπάθειές μας, κύριε Πρόεδρε, τη διορθώσαμε - και δεν μιλώ στον ενικό - κατέβηκα στο λιμάνι των Κυθήρων παρουσία του Μητροπολίτη, του Δημάρχου, των παραγόντων της πόλης, του λαού της πόλης, με μια κακοκαιρία άνευ προηγούμενου και αποκαταστάθηκε η σύνδεση σε ένα πανηγύρι που ήταν πολύ τιμητικό για μένα. Και αυτό δεν το έχουν ξεχάσει οι Τσιριγώτες.</seg>
                </u>
                <u xml:id="ParlaMint-GR_2021-01-27-S1-commons.u260" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1342">Ωραία. Ακουστήκατε, κύριε Δρίτσα.</seg>
                </u>
                <u xml:id="ParlaMint-GR_2021-01-27-S1-commons.u261" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1343">…(Δεν ακούστηκε)</seg>
                </u>
                <u xml:id="ParlaMint-GR_2021-01-27-S1-commons.u262" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1344">Κοιτάξτε κάτι, κύριε Υπουργέ. Αν δεν σας δώσω εγώ τον λόγο, δεν θα τον πάρετε.</seg>
                </u>
                <u xml:id="ParlaMint-GR_2021-01-27-S1-commons.u263" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1345">(Υφυπουργός Ναυτιλίας και Νησιωτικής Πολιτικής): Ένα δευτερόλεπτο, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u264" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1346">Για ένα λεπτό πάρτε τον λόγο, αλλά όταν τον δίνω εγώ.</seg>
                </u>
                <u xml:id="ParlaMint-GR_2021-01-27-S1-commons.u265" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1347">Δεν θέλω να συνεχίσω την αντιπαράθεση, γιατί…</seg>
                </u>
                <u xml:id="ParlaMint-GR_2021-01-27-S1-commons.u266" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1348">Και παρακαλώ θερμά, όχι προσωπικές αναφορές ούτε ονόματα. Απαντήστε μόνο πολιτικά, αν έχετε κάτι.</seg>
                </u>
                <u xml:id="ParlaMint-GR_2021-01-27-S1-commons.u267" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1349">Δεν θέλω να συνεχίσω την αντιπαράθεση, γιατί εδώ μιλάμε, κατά την άποψή μας, για μία πολύ σημαντική μεταρρύθμιση και δεν είναι πειραϊκό το ζήτημα.</seg>
                    <seg xml:id="ParlaMint-GR_2021-01-27-S1-commons.seg1350">Από εκεί και πέρα, όμως, μόνο για να θυμόμαστε όλοι, ο κ. Βαρβιτσιώτης είχε στο μυαλό του, όταν ήταν Υπουργός Εμπορικής Ναυτιλίας, μια άλλη διαδικασία δρομολόγησης, την οποία όμως, τελικά, δεν την υλοποίησε και, όταν ήρθε ο ΣΥΡΙΖΑ στην εξουσία, συνέχισε η ίδια κατάσταση. Δυστυχώς, όμως, όταν έπαθε βλάβη ένα καράβι, δεν μπόρεσε να αντικατασταθεί και πέρασαν επτά μήνες, πέρασε το καλοκαίρι και οι Κυθήριοι έμειναν χωρίς σύνδεση. Αυτή είναι η πραγματικότητα.</seg>
                    <seg xml:id="ParlaMint-GR_2021-01-27-S1-commons.seg1351">Σε ό,τι έχει να κάνει με τη ΡΑΛ, να σας θυμίσω - να σας το πω για μία ακόμη φορά - ότι δεν είναι αν μπορούμε ή δεν μπορούμε, κύριε Δρίτσα. Δεν θέλουμε να φύγει ο Πρόεδρος της ΡΑΛ. Δεν έχουμε κανέναν λόγο. Αρκεί ο καθένας να κάνει τη δουλειά του στο πλαίσιο το οποίο είναι τοποθετημένος. Εμείς δεν θα διώξουμε κανέναν Πρόεδρο της ΡΑΛ.</seg>
                </u>
                <u xml:id="ParlaMint-GR_2021-01-27-S1-commons.u268" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg1352">Τότε γιατί μας είπατε ότι είναι αναξιόπιστος;</seg>
                </u>
                <u xml:id="ParlaMint-GR_2021-01-27-S1-commons.u269" ana="#regular" who="#ΚΑΤΣΑΦΑΔΟΣ_ΙΩΑΝΝΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1353">Ρωτήστε, κύριε Δρίτσα, ποιος ήταν ο προηγούμενος Πρόεδρος της ΡΑΛ, πώς έφυγε και με ποιες διαδικασίες! Αυτό θέλω να σας θυμίσω.</seg>
                </u>
                <u xml:id="ParlaMint-GR_2021-01-27-S1-commons.u270" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1354">Μετά από μια ταλαιπωρία…</seg>
                </u>
                <u xml:id="ParlaMint-GR_2021-01-27-S1-commons.u271" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg1355">Είχε παράταση θητείας!</seg>
                </u>
                <u xml:id="ParlaMint-GR_2021-01-27-S1-commons.u272" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1356">Παρακαλώ, κύριε!</seg>
                    <seg xml:id="ParlaMint-GR_2021-01-27-S1-commons.seg1357">Τον λόγο έχει ο Βουλευτής της Νέας Δημοκρατίας κ. Μάξιμος Σενετάκης για επτά λεπτά.</seg>
                </u>
                <u xml:id="ParlaMint-GR_2021-01-27-S1-commons.u273" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg1358">…(Δεν ακούστηκε)</seg>
                </u>
                <u xml:id="ParlaMint-GR_2021-01-27-S1-commons.u274" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1359">Παρακαλώ, κύριε Δρίτσα, δεν ακούγεστε. Δεν έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u275" ana="#regular" who="#ΣΕΝΕΤΑΚΗΣ_ΓΕΩΡΓΙΟΥ_ΜΑΞΙΜΟΣ">
                    <seg xml:id="ParlaMint-GR_2021-01-27-S1-commons.seg1360">Κύριε Πρόεδρε, ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u276" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg1361">…(Δεν ακούστηκε)</seg>
                </u>
                <u xml:id="ParlaMint-GR_2021-01-27-S1-commons.u277" ana="#regular" who="#ΣΕΝΕΤΑΚΗΣ_ΓΕΩΡΓΙΟΥ_ΜΑΞΙΜΟΣ">
                    <seg xml:id="ParlaMint-GR_2021-01-27-S1-commons.seg1362">Κύριε Δρίτσα, θα έχετε μετά τον λόγο από εδώ να πείτε αυτά που θέλετε να πείτε. Αφήστε λίγο να μιλήσουμε και εμείς. Ευχαριστώ.</seg>
                    <seg xml:id="ParlaMint-GR_2021-01-27-S1-commons.seg1363">Κυρίες και κύριοι Βουλευτές, φαίνεται πως είναι στη μοίρα αυτής της Κυβέρνησης να κάνει όσα πολλές φορές αυτονόητα δεν έκαναν οι προηγούμενες.</seg>
                    <seg xml:id="ParlaMint-GR_2021-01-27-S1-commons.seg1364">Τι κάνουμε σήμερα; Κάνουμε το αυτονόητο. Θεσμοθετούμε για πρώτη φορά μία ολοκληρωμένη νησιωτική πολιτική.</seg>
                    <seg xml:id="ParlaMint-GR_2021-01-27-S1-commons.seg1365">Ακούω με ενδιαφέρον την αγωνία των συναδέλφων του ΣΥΡΙΖΑ να υπερασπισθούν το κυβερνητικό τους έργο. Πρώτον, να τους πω ότι δεν αναφερόμασταν μόνο σε αυτούς όταν λέμε ότι δεν έχει γίνει μέχρι σήμερα. Προφανώς, η κυβερνητική τους θητεία αποτελεί παρελθόν ευτυχώς, αλλά το παρελθόν της χώρας δεν είναι μόνο η κυβερνητική τους θητεία, πάλι ευτυχώς.</seg>
                    <seg xml:id="ParlaMint-GR_2021-01-27-S1-commons.seg1366">Δεύτερον, δεν καταλαβαίνουν ότι αυτά τα οποία μάς λένε για να επιχειρηματολογήσουν ενάντια στο νομοσχέδιο είναι αυτά ακριβώς που τους λέμε ότι δεν έχουν γίνει μέχρι σήμερα. Όλες αυτές οι πολιτικές που λένε, όλα τα εκατομμύρια που έχουν δώσει από εδώ και από εκεί είναι αποσπασματικά. Δεν εντάσσονται, λοιπόν, σε κάποιο πλαίσιο.</seg>
                    <seg xml:id="ParlaMint-GR_2021-01-27-S1-commons.seg1367">Γι' αυτό ερχόμαστε εμείς σήμερα να θεσμοθετήσουμε για πρώτη φορά μία ολοκληρωμένη νησιωτική πολιτική.</seg>
                    <seg xml:id="ParlaMint-GR_2021-01-27-S1-commons.seg1368">Κι επειδή προέρχομαι από την Κρήτη, μπορώ πλέον να σας διαβεβαιώσω ότι ναι, η Κρήτη είναι νησί και έτσι πλέον θα αντιμετωπίζεται από το κράτος, με ό,τι αυτό συνεπάγεται.</seg>
                    <seg xml:id="ParlaMint-GR_2021-01-27-S1-commons.seg1369">Θα αναρωτηθεί κανείς: «Μα είναι δυνατόν μία κατεξοχήν νησιωτική χώρα, όπως η Ελλάδα, να μη διαθέτει ολοκληρωμένη νησιωτική πολιτική;». Κι όμως, έτσι πορευόμαστε όλα αυτά τα χρόνια, με αποτέλεσμα τα νησιά μας να στερούνται σημαντικών ευρωπαϊκών κονδυλίων και αναπτυξιακών εργαλείων. Αυτή η εθνική υστέρηση καλύπτεται από το σχέδιο πλαίσιο που φέρνει προς ψήφιση το Υπουργείο Ναυτιλίας και Νησιωτικής Πολιτικής.</seg>
                    <seg xml:id="ParlaMint-GR_2021-01-27-S1-commons.seg1370">Τώρα πλέον και χάρη σε εσάς, κύριε Υπουργέ και κύριε Υφυπουργέ, θα αποκαλείται δικαιολογημένα «νησιωτικής πολιτικής». Διότι, ναι, για χρόνια είχαμε Υπουργείο Ναυτιλίας, αλλά νησιωτική πολιτική δεν είχαμε. Έτσι αυτό το σχέδιο νόμου προσδίδει υπόσταση σε έναν τίτλο που μέχρι πρότινος ήταν άνευ ουσιαστικού περιεχομένου.</seg>
                    <seg xml:id="ParlaMint-GR_2021-01-27-S1-commons.seg1371">Διότι, κυρίες και κύριοι Βουλευτές, για ποια νησιωτική πολιτική μπορούμε να μιλάμε όταν υπάρχουν σε αδράνεια χρηματοδοτικά προγράμματα νησιωτικής επιχειρηματικότητας; Όταν παραμένουν ανεπίλυτα ζητήματα της ναυτιλίας, του Λιμενικού Σώματος και των εργαζομένων; Όταν δεν υπάρχει επαρκής θαλάσσια εξυπηρέτηση των νησιών; Και όταν σε αρκετά από αυτά, ιδιαίτερα στα μικρά, παρατηρείται και έλλειψη νερού;</seg>
                    <seg xml:id="ParlaMint-GR_2021-01-27-S1-commons.seg1372">Άκουσα με έκπληξη τον Υπουργό να αποκαλύπτει ότι η Ευρωπαϊκή Ένωση διαθέτει κονδύλια για να χρηματοδοτήσει διαδικασίες επίλυσης των παραπάνω ζητημάτων. Η χώρα, όμως, δεν διέθετε πολιτικές για να διεκδικήσει αυτά τα κονδύλια και να υλοποιήσει συγκεκριμένες αναπτυξιακές πολιτικές. «Παρουσιάστε μας την πολιτική σας, για να σας τη χρηματοδοτήσουμε», μας έλεγαν οι Ευρωπαίοι.</seg>
                    <seg xml:id="ParlaMint-GR_2021-01-27-S1-commons.seg1373">Σήμερα το Υπουργείο καταθέτει προς ψήφιση τον νόμο πλαίσιο για τη νησιωτική πολιτική του. Πρόκειται, ουσιαστικά, για ένα ενιαίο κείμενο που θέτει το πλαίσιο για τη διαμόρφωση της εθνικής στρατηγικής μας. Αυτή θα παρουσιασθεί σε έξι μήνες από σήμερα και θα έχει ορίζοντα πενταετίας. Τα αποτελέσματα αυτής της εθνικής στρατηγικής θα αξιολογούνται σε ετήσια βάση υποχρεωτικώς, με σχετική έκθεση από το Συμβούλιο Νησιωτικής Πολιτικής που θα παρουσιάζεται στην αρμόδια επιτροπή της Βουλής. Ανά πενταετία η στρατηγική μας, όπου απαιτείται, θα ανασυντάσσεται.</seg>
                    <seg xml:id="ParlaMint-GR_2021-01-27-S1-commons.seg1374">Η εθνική στρατηγική θα θέτει ειδικούς αναπτυξιακούς στόχους ανά τομέα: για τις λιμενικές και ναυτιλιακές υποδομές, τις θαλάσσιες μεταφορές, τη νησιωτική ανταγωνιστικότητα και επιχειρηματικότητα, τη θαλάσσια επιτήρηση, την απασχόληση και τις επενδύσεις, την ψηφιακή διακυβέρνηση και, βεβαίως, το τρίπτυχο «υγεία - πρόνοια - εκπαίδευση».</seg>
                    <seg xml:id="ParlaMint-GR_2021-01-27-S1-commons.seg1375">Για την εφαρμογή της στρατηγικής θεσπίζονται δύο εργαλεία, το Εθνικό Μητρώο Φορέων Θαλάσσιας Οικονομίας και η Πλατφόρμα Ενιαίας Παρακολούθησης και Τεκμηρίωσης.</seg>
                    <seg xml:id="ParlaMint-GR_2021-01-27-S1-commons.seg1376">Ωστόσο, κυρίες και κύριοι Βουλευτές, τίποτα απ' όλα αυτά δεν γίνεται χωρίς χρήματα. Εδώ είναι που έρχονται τα χρηματοδοτικά προγράμματα να καλύψουν το κενό χρηματοδοτήσεων που υπήρχε μέχρι σήμερα με τρία χρηματοδοτικά εργαλεία. Το πρώτο είναι η χρηματοδότηση έργων υποδομών δημοσίου χαρακτήρα, το επονομαζόμενο πρόγραμμα «ΝΕΑΡΧΟΣ».</seg>
                    <seg xml:id="ParlaMint-GR_2021-01-27-S1-commons.seg1377">Εδώ προβλέπεται η σύναψη επενδυτικών δανείων από το Υπουργείο, τους ΟΤΑ, λιμενικά ταμεία και οργανισμούς λιμένων, με το Ταμείο Παρακαταθηκών και Δανείων. Η εξυπηρέτηση των δανείων θα χρηματοδοτείται από το εθνικό ή το συγχρηματοδοτούμενο σκέλος του Προγράμματος Δημοσίων Επενδύσεων του Υπουργείου Ναυτιλίας.</seg>
                    <seg xml:id="ParlaMint-GR_2021-01-27-S1-commons.seg1378">Το δεύτερο εργαλείο είναι το Πρόγραμμα Χρηματοδότησης Νησιωτικής Επιχειρηματικότητας. Πρόκειται για ειδικό πρόγραμμα ενίσχυσης μικρών και πολύ μικρών επιχειρήσεων που δραστηριοποιούνται σε τομείς της θαλάσσιας οικονομίας. Τη διαχείριση και την υλοποίηση του προγράμματος αναλαμβάνει η «Ελληνική Αναπτυξιακή Τράπεζα Α.Ε.».</seg>
                    <seg xml:id="ParlaMint-GR_2021-01-27-S1-commons.seg1379">Το τρίτο χρηματοδοτικό εργαλείο είναι το Ταμείο Θαλάσσιας - Γαλάζιας Οικονομίας. Εδώ χρηματοδοτούνται από εθνικούς και ευρωπαϊκούς πόρους καινοτόμες δράσεις ναυτιλιακής τεχνολογίας, ναυτιλιακού - ναυπηγικού εξοπλισμού, ανάπτυξης εφαρμογών πληροφορικής και επικοινωνιών.</seg>
                    <seg xml:id="ParlaMint-GR_2021-01-27-S1-commons.seg1380">Κυρίες και κύριοι Βουλευτές, με την ευκαιρία, το παρόν νομοσχέδιο ρυθμίζει και ζητήματα της συγκυρίας, προβλέποντας μια σειρά διατάξεων που ρυθμίζουν προβλήματα που προκάλεσε η πανδημία στους ναυτικούς μας.</seg>
                    <seg xml:id="ParlaMint-GR_2021-01-27-S1-commons.seg1381">Το πιο σημαντικό, ωστόσο, είναι ότι για πρώτη φορά το ελληνικό κράτος αποφασίζει να σκύψει σοβαρά στα προβλήματα των νησιών και των νησιωτών μας. Για πρώτη φορά αποσπασματικές διατάξεις και πολιτικές συγκεντρώνονται και συγκροτούν μία ενιαία νησιωτική πολιτική. Για πρώτη φορά η νησιωτική πολιτική αποκτά ενιαίο πεδίο εφαρμογής, που είναι όλα τα νησιά, χωρίς εξαιρέσεις. Ούτε η Εύβοια ούτε Λευκάδα ούτε, φυσικά, η Κρήτη εξαιρούνται από το μεταφορικό ισοδύναμο.</seg>
                    <seg xml:id="ParlaMint-GR_2021-01-27-S1-commons.seg1382">Γι' αυτό, όπως σας είπα και στην αρχή, ως Κρητικός αισθάνομαι ιδιαίτερα ευτυχής. Η Κρήτη είναι και τυπικά νησί και έτσι πλέον θα αντιμετωπίζεται από το κράτος, χωρίς εξαιρέσεις και με σεβασμό στον σημαντικό ρόλο που έχει για τη χώρα, τόσο οικονομικά όσο και γεωπολιτικά.</seg>
                    <seg xml:id="ParlaMint-GR_2021-01-27-S1-commons.seg1383">Σας ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u278" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1384">Ευχαριστούμε και εμείς τον κ. Σενετάκη, γιατί ήταν ακριβής στον χρόνο, μέχρι που δεν πρόλαβα να κλείσω το κουδούνι.</seg>
                    <seg xml:id="ParlaMint-GR_2021-01-27-S1-commons.seg1385">Θα δώσω τον λόγο στη Βουλευτή του Κομμουνιστικού Κόμματος Ελλάδας κ. Μαρία Κομνηνάκα για επτά λεπτά.</seg>
                </u>
                <u xml:id="ParlaMint-GR_2021-01-27-S1-commons.u279" ana="#regular" who="#ΚΟΜΝΗΝΑΚΑ_ΑΠΟΣΤΟΛΟΥ_ΜΑΡΙΑ">
                    <seg xml:id="ParlaMint-GR_2021-01-27-S1-commons.seg1386">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1387">Τι εννοεί η Κυβέρνηση όταν μιλάει για θαλάσσια και νησιωτική πολιτική, για την οποία καλλιεργεί ψεύτικες προσδοκίες στους νησιώτες; Περίσσεψαν οι μεγαλοστομίες, ότι αλλάζει η ζωή των νησιωτών, ότι δημιουργείται ιστορική τομή στην ενίσχυση της νησιωτικότητας. Ποια είναι, αλήθεια, αυτή η τομή; Ο πολλαπλασιασμός των επιδοτήσεων και διευκολύνσεων προς τους εφοπλιστές; Μα, τέτοιου είδους ενισχύσεις δεν έλειψαν ούτε από εσάς ούτε από προηγούμενες κυβερνήσεις.</seg>
                    <seg xml:id="ParlaMint-GR_2021-01-27-S1-commons.seg1388">Καμαρώνετε για τις αυξημένες επιδοτήσεις που δίνετε κάθε χρόνο για τις άγονες γραμμές, ώστε να εξασφαλίζεται - λέτε - η επαρκής και ασφαλής θαλάσσια συγκοινωνία. Όμως ούτε και αυτό μεταφράζεται τελικά σε διευκόλυνση για τους νησιώτες. Εκτός του ότι παραμένει πανάκριβο το κόστος των μεταφορών, να σας απαριθμήσω μια σειρά νησιά - για να μην ανταγωνίζεστε ΣΥΡΙΖΑ και Νέα Δημοκρατία για το ποιος άφησε περισσότερο καιρό αποκομμένα τα Κύθηρα - και να σας πω άλλα τόσα νησιά του Αιγαίου που κάθε χρόνο ζουν σαν κακόγουστο αστείο τα δρομολόγια να αλλάζουν ή να αποσύρονται, αφήνοντάς τα για μέρες χωρίς σύνδεση ή δρομολόγια μερικών ωρών να μετατρέπονται τελικά σε κρουαζιέρα σε ολόκληρο το Αιγαίο με κάθε λογής σαπιοκάραβα.</seg>
                    <seg xml:id="ParlaMint-GR_2021-01-27-S1-commons.seg1389">Βέβαια κάποιες φορές τα δρομολόγια είναι πράγματι ασφαλή και φτάνουν με ακρίβεια στον προορισμό τους, όταν πρόκειται να εξυπηρετήσουν άλλου είδους επενδυτές, όπως αυτούς της «πράσινης» ανάπτυξης που προορίζετε για τα νησιά. Ένα παράδειγμα είναι η Τήνος, όπου έφτασαν νύχτα και με απόλυτη μυστικότητα ανεμογεννήτριες, για να μη γίνουν αντιληπτές από τους κατοίκους, που αντιδρούν για τις σοβαρές περιβαλλοντικές, κοινωνικές και οικονομικές επιπτώσεις που θα έχει μια τέτοια εγκατάσταση στο νησί.</seg>
                    <seg xml:id="ParlaMint-GR_2021-01-27-S1-commons.seg1390">Για σας, λοιπόν, οι ανάγκες των νησιωτών εξαντλούνται στην επιδότηση των εφοπλιστών, των ενεργειακών ομίλων, των ομίλων των μεταφορών και του τουρισμού. Γιατί γι' αυτούς προορίζονται τα χρηματοδοτικά εργαλεία του προγράμματος «ΝΕΑΡΧΟΣ» του Υπουργείου Ναυτιλίας, όπως βέβαια συμβαίνει και με το σύνολο των ενισχύσεων του Ταμείου Ανάκαμψης της Ευρωπαϊκής Ένωσης, τα οποία έχουν και εξαρχής προκαθορισμένους τους παραλήπτες.</seg>
                    <seg xml:id="ParlaMint-GR_2021-01-27-S1-commons.seg1391">Ακόμα και αυτό το φύλλο συκής που σας παρέδωσε ο ΣΥΡΙΖΑ ως λάβαρο για την ενίσχυση της νησιωτικότητας, το λεγόμενο «μεταφορικό ισοδύναμο», και αυτό τελικά λειτούργησε ως έμμεση ενίσχυση των εφοπλιστών, αφού παράλληλα εκτινάχθηκε το κόστος των μεταφορών και των εισιτηρίων. Παρουσιάστηκε μάλιστα ως αντιστάθμισμα για την κατάργηση και της ελάχιστης διευκόλυνσης που με τις κινητοποιήσεις τους είχαν κατακτήσει οι νησιώτες, τους μειωμένους συντελεστές ΦΠΑ, που ήταν έστω μια στοιχειώδης ανακούφιση στο λαϊκό εισόδημα, στο κόστος παραγωγής των αγροτικών προϊόντων, σε μια σειρά καθημερινές ανάγκες.</seg>
                    <seg xml:id="ParlaMint-GR_2021-01-27-S1-commons.seg1392">Ακόμα και αυτό το θεωρήσατε περιττό έξοδο για το κράτος και το ρίξατε μαζί με τα άλλα τόσα ασήκωτα φορολογικά βάρη στις πλάτες των εργαζομένων, των βιοπαλαιστών εργατών και των επαγγελματιών. Το διατηρείτε μόνο ως παρηγοριά και αυτό με το μαρτύριο της σταγόνας των εξάμηνων παρατάσεων στα νησιά που σηκώνουν όλο το βάρος της διαχείρισης του προσφυγικού.</seg>
                    <seg xml:id="ParlaMint-GR_2021-01-27-S1-commons.seg1393">Φυσικά και τέτοιου είδους μέτρα δεν αρκούν για να αντιμετωπίσουν τα αδιέξοδα στα οποία βρίσκονται οι εργαζόμενοι, οι βιοπαλαιστές αγρότες, οι αυτοαπασχολούμενοι επαγγελματίες, όλοι αυτοί δηλαδή οι κάτοικοι των νησιών οι οποίοι δεν συμπεριλαμβάνονται στους αποδέκτες των μεγάλων ενισχύσεων της θαλάσσιας και νησιωτικής ανάπτυξης.</seg>
                    <seg xml:id="ParlaMint-GR_2021-01-27-S1-commons.seg1394">Το κυριότερο, όμως, δεν είναι ότι ξηλώνετε και τις όποιες διευκολύνσεις δόθηκαν κατά καιρούς για τους κατοίκους των νησιών, αλλά ότι αυτές ποτέ δεν υπήρξαν ουσιαστικές, ποτέ δεν κάλυπταν αυτό που πραγματικά θα έπρεπε να σημαίνει η στήριξη της νησιωτικότητας, δηλαδή την κάλυψη του συνόλου των αναγκών των νησιωτών, ώστε να μην αντιμετωπίζουν πρόσθετες δυσκολίες στην καθημερινότητά τους λόγω της απόστασής τους από την ηπειρωτική χώρα.</seg>
                    <seg xml:id="ParlaMint-GR_2021-01-27-S1-commons.seg1395">Στήριξη σημαίνει πλήρη στελέχωση όλων των δημόσιων δομών υγείας με το απαραίτητο προσωπικό, εξοπλισμό και υποδομές. Δεν μπορεί να θεωρείται, για παράδειγμα, πολυτέλεια η στελέχωση με κρίσιμες ειδικότητες, ακόμα και η ύπαρξη κλινών ΜΕΘ, τουλάχιστον στα μεγάλα νησιά, όταν η απόσταση και οι καιρικές συνθήκες πολλές φορές είναι απαγορευτικές για τη διακομιδή ασθενών. Στήριξη σημαίνει κάλυψη των αναγκών της παιδείας με όλο το απαραίτητο εκπαιδευτικό προσωπικό, με σύγχρονες υποδομές.</seg>
                    <seg xml:id="ParlaMint-GR_2021-01-27-S1-commons.seg1396">Ποια είναι η νησιωτική σας πολιτική, όταν, για παράδειγμα, οι μαθητές της Σάμου παραμένουν μακριά από τα σχολεία γιατί ακόμα δεν δόθηκε λύση στα στεγαστικά προβλήματα που δημιούργησε ο σεισμός; Φαίνεται χάθηκαν στις άγονες γραμμές και αυτά τα κοντέινερ, τα ακατάλληλα - λέμε εμείς - για σχολικές αίθουσες που υποσχέθηκε κατά την επίσκεψή της στο νησί τις πρώτες μέρες η Υφυπουργός, λέγοντας ότι θα σταλούν άμεσα, έστω και ως προσωρινή λύση στο πρόβλημα. Αυτή βέβαια την προσωρινή λύση την υιοθετείτε και ως μόνιμη για τη στέγαση τάξεων όλων των εκπαιδευτικών βαθμίδων, ακόμα και όταν αυτό αφορά μαθητές με ιδιαίτερες ανάγκες, όπως συμβαίνει, για παράδειγμα, με το Ειδικό Εργαστήριο Επαγγελματικής Εκπαίδευσης στη Λέσβο.</seg>
                    <seg xml:id="ParlaMint-GR_2021-01-27-S1-commons.seg1397">Αντίθετα, στήριξη της νησιωτικότητας σημαίνει πλήρης στελέχωση απαραίτητων υπηρεσιών, να μη χρειάζεται δηλαδή ταξίδι - πολλές φορές και πολυήμερο - μεταξύ των νησιών για πρόσβαση σε σημαντικές υπηρεσίες, εφορίες, δικαστήρια και άλλα. Επίσης σημαίνει ενίσχυση και όχι κλείσιμο καταστημάτων των ΕΛΤΑ, οδηγώντας ακόμα περισσότερο στην απομόνωση αλλά και στην ιδιωτικοποίηση τέτοιων βασικών υπηρεσιών.</seg>
                    <seg xml:id="ParlaMint-GR_2021-01-27-S1-commons.seg1398">Θα αλλάξει, λοιπόν, ως προς αυτά η ζωή των νησιωτών; Ούτε λέξη για αυτά δεν προβλέπεται στην λεγόμενη «γαλάζια» και «πράσινη» ανάπτυξή σας. Μήπως έστω τα αδιάφορα προγράμματα επενδύσεων θα κατευθυνθούν στη δημιουργία ζωτικής σημασίας έργων και υποδομών, σε έργα αντιπλημμυρικής, αντισεισμικής θωράκισης, που μέχρι τώρα κρίνονται σταθερά μη επιλέξιμα από όλες τις κυβερνήσεις και πρώτα απ' όλα από την Ευρωπαϊκή Ένωση για την κατεύθυνση των χρηματοδοτικών εργαλείων, γιατί δεν αποδίδουν κέρδη, με γνωστές και οδυνηρές συνέπειες για τον λαό, όχι μόνο, δυστυχώς, των νησιών;</seg>
                    <seg xml:id="ParlaMint-GR_2021-01-27-S1-commons.seg1399">Για τον κόσμο του μόχθου της πόλης και της υπαίθρου η ελπίδα δεν βρίσκεται στα σχέδια της «γαλάζιας» και «πράσινης» καπιταλιστικής ανάπτυξης, αυτής δηλαδή που περνάει πάνω από τα τσακισμένα εργασιακά, ασφαλιστικά του δικαιώματα, πάνω από τη διάλυση των σύγχρονων αυτονόητων αναγκών του. Βρίσκεται στην αντίπερα όχθη, στη δύναμη που κρύβει η οργάνωση και η πάλη τους, για να γυρνάνε τα δημιουργήματα του κοινωνικά παραγόμενου πλούτου πίσω σε αυτούς τους ίδιους τους δημιουργούς τους.</seg>
                    <seg xml:id="ParlaMint-GR_2021-01-27-S1-commons.seg1400">Ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u280" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1401">Μπράβο, ήσασταν ακριβής στον χρόνο.</seg>
                    <seg xml:id="ParlaMint-GR_2021-01-27-S1-commons.seg1402">Με τη συναίνεσή σας να πάρει τον λόγο ο κ. Κεγκέρογλου, γιατί - όπως μου εξηγήθηκε - έχει υποχρέωση ως Γραμματέας της Κοινοβουλευτικής Ομάδας του Κινήματος Αλλαγής να μετάσχει σε μια μη αναβαλλόμενη τηλεδιάσκεψη.</seg>
                    <seg xml:id="ParlaMint-GR_2021-01-27-S1-commons.seg1403">Επομένως, κύριε Κεγκέρογλου, έχετε τον λόγο, αλλά θέλω να τηρήσετε το χρόνο των επτά λεπτών, διότι συνήθως παρεκκλίνετε.</seg>
                </u>
                <u xml:id="ParlaMint-GR_2021-01-27-S1-commons.u281" ana="#regular" who="#ΚΕΓΚΕΡΟΓΛΟΥ_ΑΛΕΞΑΝΔΡΟΥ_ΒΑΣΙΛΕΙΟΣ">
                    <seg xml:id="ParlaMint-GR_2021-01-27-S1-commons.seg1404">Ευχαριστώ, κύριε Πρόεδρε. Ευχαριστώ και τους συναδέλφους.</seg>
                    <seg xml:id="ParlaMint-GR_2021-01-27-S1-commons.seg1405">Παρακολουθήσαμε προηγουμένως ένα πινγκ - πονγκ στο γνωστό πολωτικό πλαίσιο που προσπαθούν να δημιουργήσουν Κυβέρνηση και Αξιωματική Αντιπολίτευση, με αφορμή τις αγωγές που κατέθεσε ο Αρχηγός της Αξιωματικής Αντιπολίτευσης εναντίον δημοσιογράφων. Το δικαίωμα και των πολιτικών να προστατεύουν την τιμή και την υπόληψή τους είναι δεδομένο και χωρίς συζήτηση πρέπει να ασκείται. Από αυτό, όμως, το σημείο μέχρι του να προβαίνουν χωρίς δίκη σε αγωγές με τεράστια οικονομικά ποσά, που οδηγούν στη φίμωση των δημοσιογράφων, υπάρχει μεγάλη απόσταση. Και στο παρελθόν να ξέρετε ότι είχατε καταγγείλει ως ΣΥΡΙΖΑ τις αγωγές κατά δημοσιογράφων που γίνονταν από διάφορες πλευρές, είτε από επιχειρηματίες είτε από άλλες πλευρές πολιτικές.</seg>
                    <seg xml:id="ParlaMint-GR_2021-01-27-S1-commons.seg1406">Σήμερα θα ήθελα να ξεκινήσω με μία αναφορά ασφαλώς στην απώλεια του στελέχους μας, του αγωνιστή του αντιδικτατορικού αγώνα και της δημοκρατίας, του Σήφη Βαλυράκη. Αναφέρθηκα χθες - είχα την ευκαιρία - στο τραγικό αυτό γεγονός. Σήμερα θέλω να ζητήσω από τον Υπουργό - ο οποίος εξέφρασε ήδη τη θέλησή του - να εξετασθεί από κάθε πλευρά η καταγγελία ή το αίτημα, αν θέλετε, για να διαλευκανθεί πλήρως το γεγονός και οι συνθήκες κάτω από τις οποίες βρήκε τον θάνατο ο πρώην Υπουργός.</seg>
                    <seg xml:id="ParlaMint-GR_2021-01-27-S1-commons.seg1407">Είναι νομίζω μια υποχρέωση και πιστεύω ότι θα είναι και μια τελευταία δικαίωση γι' αυτόν τον άνθρωπο, ο οποίος στη θάλασσα - που ήταν ο δρόμος για την ελευθερία του, όταν απέδρασε από τις φυλακές Κέρκυρας - βρήκε ταυτόχρονα τον θάνατο και τον δρόμο για το μεγάλο ταξίδι.</seg>
                    <seg xml:id="ParlaMint-GR_2021-01-27-S1-commons.seg1408">Σήμερα, όμως, είναι και μέρα μνήμης για το Ολοκαύτωμα. Θα πρέπει να πούμε ότι δεν πρέπει να είναι μόνο σήμερα η μνήμη, αλλά κάθε μέρα, γιατί ο ρατσισμός, η ξενοφοβία, ο φασισμός, ο ναζισμός, όλα όσα εκδηλώνονται με διάφορους τρόπους είναι θέματα που πρέπει να ξεριζωθούν από τις νοοτροπίες μας και τις αντιλήψεις μας, για να δημιουργήσουμε σύγχρονες δημοκρατικές κοινωνίες που θα σέβονται τον άνθρωπο και θα οδηγούν στην πρόοδο.</seg>
                    <seg xml:id="ParlaMint-GR_2021-01-27-S1-commons.seg1409">Σήμερα συζητούμε ένα νομοσχέδιο που έχει έναν μεγαλεπήβολο στόχο, έχει τίτλους που δύσκολα μπορεί να αρνηθεί κανείς να τους υιοθετήσει, αλλά ταυτόχρονα οι τίτλοι δεν ικανοποιούνται από το περιεχόμενο και από τις διατάξεις.</seg>
                    <seg xml:id="ParlaMint-GR_2021-01-27-S1-commons.seg1410">Θα σας θυμίσω, κύριε Υπουργέ, ότι πριν από δεκαοκτώ μήνες, στις προγραμματικές δηλώσεις για την εθνική στρατηγική και ανάπτυξη των νήσων, είχατε πει όλα όσα με τις συγκεκριμένες διατάξεις νομοθετείτε σήμερα μετά από δεκαοκτώ μήνες.</seg>
                    <seg xml:id="ParlaMint-GR_2021-01-27-S1-commons.seg1411">Δεν νομοθετείτε την υλοποίηση των εξαγγελιών, αλλά τις ίδιες τις εξαγγελίες και το ερώτημα είναι το εξής. Αν χρειάζονται πεντακόσιες πενήντα μέρες, αφαιρουμένων - γιατί ξέχασα να σας ευχηθώ και καλή δύναμη παραπέρα και είχαμε την ευκαιρία να τα πούμε για τις δύσκολες μέρες - των δύσκολων ημερών, είναι πεντακόσιες μέρες για να έρθετε να νομοθετήσετε τους τίτλους - αυτό είναι το λυπηρό - χωρίς χρονοδιαγράμματα και χωρίς να προβλέπετε συγκεκριμένο χρηματοδοτικό πλαίσιο για το πώς θα υλοποιηθούν. Ιδέες, διακηρύξεις, τίτλοι πολιτικών, αλλά χωρίς πολιτικές, χωρίς περιεχόμενο και συγκεκριμένες δράσεις.</seg>
                    <seg xml:id="ParlaMint-GR_2021-01-27-S1-commons.seg1412">Δεν είναι, όμως, μόνο αυτό. Κυριαρχεί η συγκεντρωτική αντίληψη της παράταξής σας. Όλες οι εξουσίες στην Κυβέρνηση, στον Πρωθυπουργό, στους Υπουργούς, με παραγκωνισμό κάθε συλλογικού αναπτυξιακού θεσμού, χωρίς αντίληψη περιφερειακής διάστασης και χωρίς ίχνος αποκέντρωσης λειτουργιών και αποφάσεων. Μιλάτε για κλάδους, για επιμέρους πολιτικές, αλλά όχι για περιφέρειες, για περιφερειακή ανάπτυξη, όχι για συμπλέγματα νησιών και νησιά.</seg>
                    <seg xml:id="ParlaMint-GR_2021-01-27-S1-commons.seg1413">Μια αναπτυξιακή πολιτική με αποκεντρωτική αντίληψη, με σεβασμό στις τοπικές κοινωνίες, θα έπρεπε να προβλέπει για κάθε νησιωτική περιφέρεια και για κάθε νησί συγκεκριμένα πλάνα και ποσά, να τους δίνει την ευκαιρία και τη δυνατότητα να αποφασίζουν για τη δική τους ανάπτυξη και για το αύριο του τόπου τους.</seg>
                    <seg xml:id="ParlaMint-GR_2021-01-27-S1-commons.seg1414">Το νομοσχέδιο προσδιορίζει μεν το πεδίο εφαρμογής για όλα τα νησιά της Ελλάδας - είναι θετικό σημείο - , αλλά δεν υπάρχει τίποτα συγκεκριμένο για να εφαρμοσθεί. Το τι θα εφαρμοσθεί λείπει. Υπάρχουν τίτλοι, αλλά όχι προγράμματα εφαρμογής και συγκεκριμένα μέτρα. Μόνο με συγκεκριμένες πολιτικές, όμως, και συγκεκριμένα μέτρα μπορεί να έχει αποτέλεσμα μια νησιωτική πολιτική.</seg>
                    <seg xml:id="ParlaMint-GR_2021-01-27-S1-commons.seg1415">Και εδώ θέλω αφ' ενός να διαψεύσω τον Κοινοβουλευτικό Εκπρόσωπο της Νέας Δημοκρατίας, τον κ. Βρούτση, που για άλλη μια φορά ήταν ανενημέρωτος ή ψευδολόγησε; Ό,τι θέλει ας διαλέξει. Είπε, με έμφαση κιόλας, «ούτε το Κίνημα Αλλαγής δεν κατέθετε προτάσεις». Ποιος; Το Κίνημα Αλλαγής, που μόνο προτάσεις καταθέτει. Αυτό είναι το χαρακτηριστικό μας!</seg>
                    <seg xml:id="ParlaMint-GR_2021-01-27-S1-commons.seg1416">Να καλέσω τον Υπουργό να κάνει δεκτή την τροπολογία την οποία έχουμε καταθέσει, μια τροπολογία με πρώτη υπογράφουσα την Πρόεδρό μας, για την εφαρμογή μειωμένου συντελεστή ΦΠΑ 30% σε όλα τα νησιά και επιπλέον στα μικρότερα νησιά, με πληθυσμό κάτω από χίλιους διακόσιους κατοίκους, μειωμένο συντελεστή ΦΠΑ κατά 60%.</seg>
                    <seg xml:id="ParlaMint-GR_2021-01-27-S1-commons.seg1417">Ο μειωμένος συντελεστής ΦΠΑ για τα νησιά δεν έχει μόνο οικονομικό χαρακτήρα. Είναι μέτρο αναπτυξιακό, κοινωνικό, πατριωτικό. Μπορεί να ανασχέσει τον δημογραφικό μαρασμό και να ενισχύσει την αγοραστική δύναμη του τοπικού πληθυσμού, την ανταγωνιστικότητα του τουριστικού προϊόντος και, κυρίως, να κρατήσει τους κατοίκους στα μικρά νησιά.</seg>
                    <seg xml:id="ParlaMint-GR_2021-01-27-S1-commons.seg1418">Ολοκληρώνω, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u282" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1419">Και με αυτό κλείστε, κύριε Κεγκέρογλου.</seg>
                </u>
                <u xml:id="ParlaMint-GR_2021-01-27-S1-commons.u283" ana="#regular" who="#ΚΕΓΚΕΡΟΓΛΟΥ_ΑΛΕΞΑΝΔΡΟΥ_ΒΑΣΙΛΕΙΟΣ">
                    <seg xml:id="ParlaMint-GR_2021-01-27-S1-commons.seg1420">Με αυτόν τον χαρακτήρα το είχε θεσμοθετήσει το ΠΑΣΟΚ. Ο ΣΥΡΙΖΑ του ψευτοπροοδευτισμού το κατήργησε χάριν του μνημονίου, ο αντιμνημονιακός ΣΥΡΙΖΑ, να θυμίσω. Μετά τον ξεσηκωμό των νησιωτών το κράτησε μόνο σε ορισμένα νησιά, λόγω μεταναστευτικού. Λέει τώρα ο Μηταράκης και ξαναλέει ότι δεν υπάρχει μεταναστευτικό. Καταλαβαίνετε τι θα γίνει.</seg>
                    <seg xml:id="ParlaMint-GR_2021-01-27-S1-commons.seg1421">Ποια είναι η δικαιολογία σήμερα, κύριε Υπουργέ;</seg>
                </u>
                <u xml:id="ParlaMint-GR_2021-01-27-S1-commons.u284" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1422">Κλείστε, όχι άλλο τώρα, κύριε συνάδελφε.</seg>
                </u>
                <u xml:id="ParlaMint-GR_2021-01-27-S1-commons.u285" ana="#regular" who="#ΚΕΓΚΕΡΟΓΛΟΥ_ΑΛΕΞΑΝΔΡΟΥ_ΒΑΣΙΛΕΙΟΣ">
                    <seg xml:id="ParlaMint-GR_2021-01-27-S1-commons.seg1423">Κλείνω, κλείνω.</seg>
                    <seg xml:id="ParlaMint-GR_2021-01-27-S1-commons.seg1424">Μεταφορικό ισοδύναμο…</seg>
                </u>
                <u xml:id="ParlaMint-GR_2021-01-27-S1-commons.u286" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1425">Κλείνετε, αλλά δεν κλείνετε!</seg>
                </u>
                <u xml:id="ParlaMint-GR_2021-01-27-S1-commons.u287" ana="#regular" who="#ΚΕΓΚΕΡΟΓΛΟΥ_ΑΛΕΞΑΝΔΡΟΥ_ΒΑΣΙΛΕΙΟΣ">
                    <seg xml:id="ParlaMint-GR_2021-01-27-S1-commons.seg1426">Κλείνω, το κάνω τώρα πράξη, γιατί είχαμε ένα λεπτό στην αρχή για τη γενική αναφορά.</seg>
                    <seg xml:id="ParlaMint-GR_2021-01-27-S1-commons.seg1427">Το μεταφορικό ισοδύναμο το θεμελίωσε, μάλλον το θεσμοθέτησε, ο ΣΥΡΙΖΑ λειψό. Εσείς το απαξιώσατε την πρώτη μέρα. Τώρα κουτσαίνει ακόμη περισσότερο. Δεν αφορά όλα όσα θα πρέπει για να ενισχύσουν μια τοπική οικονομία. Παραδείγματος χάριν, όπως είπα, τα καύσιμα. Στην Κρήτη δε - έφυγε και ο κ. Σενετάκης - η εφαρμογή είναι στο ένα τέταρτο.</seg>
                </u>
                <u xml:id="ParlaMint-GR_2021-01-27-S1-commons.u288" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1428">Δεν έχετε άλλον χρόνο, σας παρακαλώ.</seg>
                </u>
                <u xml:id="ParlaMint-GR_2021-01-27-S1-commons.u289" ana="#regular" who="#ΚΕΓΚΕΡΟΓΛΟΥ_ΑΛΕΞΑΝΔΡΟΥ_ΒΑΣΙΛΕΙΟΣ">
                    <seg xml:id="ParlaMint-GR_2021-01-27-S1-commons.seg1429">Το ξέρω.</seg>
                    <seg xml:id="ParlaMint-GR_2021-01-27-S1-commons.seg1430">Κλείνω, λοιπόν, κύριε Πρόεδρε, αναφέροντας ότι έχει και ρυθμίσεις που λύνουν προβλήματα, αλλά έχει και διευθετήσεις για τους εφοπλιστές. Στα εργασιακά καλά τούς βολεύετε τους μεγάλους και απαλλάσσετε από πρόστιμα με έναν τρόπο πρωτοφανή.</seg>
                    <seg xml:id="ParlaMint-GR_2021-01-27-S1-commons.seg1431">Το Υπουργείο Εργασίας έχει συναινέσει σε αυτά; Τουλάχιστον πιστεύω ότι, αν ήταν ο κ. Βρούτσης, δεν θα είχε συναινέσει. Θα είχε υπογράψει το νομοσχέδιο ο κ. Βρούτσης; Είναι ένα ερώτημα, θέλω να ξέρω. Διότι ένα πεντακοσάρικο πρόστιμο για όλο το πλοίο με εκατό ανθρώπους μέσα, όταν θα πρέπει να πληρώσει 5.000 και 10.000, ανάλογα με τις παραβάσεις, νομίζω ότι είναι χαριστική πολιτική και αυτό δεν επιτρέπεται.</seg>
                    <seg xml:id="ParlaMint-GR_2021-01-27-S1-commons.seg1432">Ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u290" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1433">Τον λόγο έχει τώρα ο Βουλευτής της Νέας Δημοκρατίας, ο κ. Παναγής Καππάτος, αμέσως μετά ο Βουλευτής του ΣΥΡΙΖΑ - Προοδευτική Συμμαχία κ. Ιωάννης Ραγκούσης και έπειτα η κ. Μπακαδήμα ως Κοινοβουλευτική Εκπρόσωπος του ΜέΡΑ25.</seg>
                    <seg xml:id="ParlaMint-GR_2021-01-27-S1-commons.seg1434">Κύριε Καππάτο, έχετε τον λόγο για επτά λεπτά.</seg>
                </u>
                <u xml:id="ParlaMint-GR_2021-01-27-S1-commons.u291" ana="#regular" who="#ΚΑΠΠΑΤΟΣ_ΣΠΥΡΙΔΩΝΟΣ-ΔΙΟΝΥΣΙΟΥ_ΠΑΝΑΓΗΣ">
                    <seg xml:id="ParlaMint-GR_2021-01-27-S1-commons.seg1435">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1436">Κύριε Υπουργέ, κυρίες και κύριοι συνάδελφοι, το νομοσχέδιο του Υπουργείου Ναυτιλίας και Νησιωτικής Πολιτικής το οποίο συζητούμε μας δίνει μια εξαιρετική ευκαιρία, μια ευκαιρία να τοποθετηθούμε ουσιαστικά στην τόσο αναγκαία συζήτηση για μια νέα δημόσια πολιτική για τη νησιωτικότητα, τη θάλασσα και τη γαλάζια ανάπτυξη.</seg>
                    <seg xml:id="ParlaMint-GR_2021-01-27-S1-commons.seg1437">Επειδή οι αριθμοί και τα δεδομένα, κυρίες και κύριοι συνάδελφοι, μας δίνουν τη δυνατότητα να αντιληφθούμε τόσο το περιβάλλον όσο και τις συνθήκες στο πλαίσιο των οποίων νομοθετούμε σήμερα, αξίζει να δούμε τι ισχύει μέχρι και σήμερα.</seg>
                    <seg xml:id="ParlaMint-GR_2021-01-27-S1-commons.seg1438">Το 18,7% της συνολικής επιφάνειας του εδάφους της χώρας μας αποτελείται από νησιά με πληθυσμό που αντιστοιχεί στο 15,1% του συνολικού εγχώριου πληθυσμού. Οι συνταγματικές προβλέψεις των άρθρων 101 και 106 μάς υποχρεώνουν να υιοθετήσουμε μία ολοκληρωμένη θαλάσσια πολιτική στον νησιωτικό χώρο.</seg>
                    <seg xml:id="ParlaMint-GR_2021-01-27-S1-commons.seg1439">Σε ευρωπαϊκό επίπεδο, με τη Συνθήκη της Λισαβόνας, αναγνωρίζεται η ανάγκη διάκρισης της αναπτυξιακής παρέμβασης σε ειδικές κατηγορίες χώρου, προκειμένου να διευκολυνθεί η εδραίωση συστήματος ανοικτών και ανταγωνιστικών αγορών.</seg>
                    <seg xml:id="ParlaMint-GR_2021-01-27-S1-commons.seg1440">Από τα δεδομένα αυτά καθίσταται αντιληπτό το διακύβευμα για το οποίο συζητούμε σήμερα. Αυτό δεν είναι άλλο από τη θαλάσσια οικονομία και τη γαλάζια ανάπτυξη, έναν τομέα δημόσιας πολιτικής στον οποίο, μάλλον αδικαιολόγητα μέχρι σήμερα, είχε ανατεθεί δευτερεύων ρόλος.</seg>
                    <seg xml:id="ParlaMint-GR_2021-01-27-S1-commons.seg1441">Με το σχέδιο νόμου για μια ολοκληρωμένη θαλάσσια πολιτική στον νησιωτικό χώρο φαίνεται πως κάτι αλλάζει. Κάτι αλλάζει με την υιοθέτηση ενός συνεκτικού πλαισίου νησιωτικής πολιτικής, που αξιοποιεί τις αναπτυξιακές προοπτικές των νησιών μας και μεριμνά για την οικονομική, κοινωνική και εδαφική συνοχή του νησιωτικού χώρου.</seg>
                    <seg xml:id="ParlaMint-GR_2021-01-27-S1-commons.seg1442">Την ίδια ώρα θεσμοθετούμε την εθνική στρατηγική για την ολοκληρωμένη θαλάσσια πολιτική στον νησιωτικό χώρο. Με εκείνη να συντάσσεται κάθε πέντε έτη και να αξιολογείται ως προς την αποτελεσματικότητά της ετησίως, είναι σημαντικό το γεγονός πως αφορά στο σύνολο των νησιωτικών περιφερειών, εκείνων των περιφερειών με νησιωτικά συμπλέγματα, καθώς επίσης και τα μεμονωμένα νησιά.</seg>
                    <seg xml:id="ParlaMint-GR_2021-01-27-S1-commons.seg1443">Πέραν της γεωγραφικής αναφοράς, μια σειρά δραστηριότητες που άπτονται της θαλάσσιας οικονομίας περιλαμβάνονται σε αυτή μας την πρωτοβουλία. Η λιμενική πολιτική, οι ναυτιλιακές υποδομές, οι θαλάσσιες μεταφορές καθώς και η ασφάλεια στη θάλασσα είναι λίγοι μόνο από τους τομείς που καλύπτει η εθνική στρατηγική για την ολοκληρωμένη θαλάσσια πολιτική. Μάλιστα, στη Γενική Γραμματεία Αιγαίου και Νησιωτικής Πολιτικής συστήνεται το Εθνικό Μητρώο Θαλάσσιας Οικονομίας, όπου μπορούν να εγγραφούν φορείς που σχετίζονται με αυτή.</seg>
                    <seg xml:id="ParlaMint-GR_2021-01-27-S1-commons.seg1444">Ένα ακόμη εργαλείο που εισάγεται με αυτό το σχέδιο νόμου είναι η Πλατφόρμα Ενιαίας Παρακολούθησης και Τεκμηρίωσης στους τομείς της εθνικής στρατηγικής. Με την πλατφόρμα αυτή παρέχεται η δυνατότητα μιας πλήρους εικόνας της αποδοτικότητας των καινοτομιών που εισάγουμε.</seg>
                    <seg xml:id="ParlaMint-GR_2021-01-27-S1-commons.seg1445">Σε κάθε περίπτωση, τα χρηματοδοτικά προγράμματα είναι εκείνα που λειτουργούν ως κινητήρια δύναμη και αναπτυξιακά εργαλεία στο πλαίσιο της νέας πολιτικής για τη θάλασσα. Πρόκειται για εργαλειοθήκη, που καλύπτει καίριες ανάγκες της δημόσιας πολιτικής στο πλαίσιο τριών χρηματοδοτικών προγραμμάτων.</seg>
                    <seg xml:id="ParlaMint-GR_2021-01-27-S1-commons.seg1446">Το πρώτο, υπό τον τίτλο «ΝΕΑΡΧΟΣ», αφορά χρηματοδότηση έργων δημοσίου χαρακτήρα, μεταξύ άλλων, στους τομείς των λιμενικών υποδομών και εγκαταστάσεων, μια παρέμβαση εξ ορισμού σημαντική, ιδίως δε για τα μικρά και απομακρυσμένα νησιά.</seg>
                    <seg xml:id="ParlaMint-GR_2021-01-27-S1-commons.seg1447">Το δεύτερο εργαλείο είναι το Πρόγραμμα Χρηματοδότησης Νησιωτικής Επιχειρηματικότητας, ένα εργαλείο αναγκαίο για την αντιμετώπιση των δυσχερειών στην αγορά που προκαλεί η γεωγραφική απομόνωση, επιβαρύνοντας τις νησιωτικές επιχειρήσεις. Στόχος δεν είναι άλλος από την παροχή σειράς χρηματοδοτήσεων σε επιχειρήσεις που αντιμετωπίζουν αντικειμενικά προβλήματα και δραστηριοποιούνται σε τομείς της θαλάσσιας οικονομίας.</seg>
                    <seg xml:id="ParlaMint-GR_2021-01-27-S1-commons.seg1448">Το τρίτο χρηματοδοτικό εργαλείο είναι εκείνο του Ταμείου Θαλάσσιας - Γαλάζιας Οικονομίας, με στόχο τη χρηματοδότηση δράσεων για την ανάπτυξη και την προώθηση της καινοτόμου επιχειρηματικότητας.</seg>
                    <seg xml:id="ParlaMint-GR_2021-01-27-S1-commons.seg1449">Συμπερασματικά, το τρίπτυχο «νησιωτικότητα, θαλάσσια οικονομία, γαλάζια ανάπτυξη» αποτελεί το δομικό εκείνο στοιχείο της νέας νησιωτικής πολιτικής, μιας πολιτικής που επιτέλους αποκτά η χώρα.</seg>
                    <seg xml:id="ParlaMint-GR_2021-01-27-S1-commons.seg1450">Στο τρίτο κεφάλαιο του σχεδίου νόμου ρυθμίζουμε ζητήματα που αφορούν τους ναυτικούς μας και τη ναυτική εκπαίδευση. Ως Βουλευτής προερχόμενος από νομό νησιωτικό και τόπο ναυτικό, είμαι ιδιαίτερα ευαισθητοποιημένος σε τομείς που αφορούν ακριβώς αυτή μας την ιδιαιτερότητα. Σε μια περίοδο που η πανδημία του κορωνοϊού πλήττει εθνικές οικονομίες και κοινωνίες, η ελληνική ναυτιλία και οι άνθρωποί της, που εργάζονται υπό συνθήκες δύσκολες, αξίζουν και χρειάζονται τη στήριξή μας. Δείτε, για παράδειγμα, την αναστολή των συμβάσεων ναυτολόγησης για τους μήνες Ιανουάριο και Φεβρουάριο του έτους που διανύουμε. Σήμερα οι ναυτικοί μας γίνονται δικαιούχοι της αποζημίωσης ειδικού σκοπού και τους παρέχεται ασφαλιστική και υγειονομική κάλυψη, ένα μέτρο δίκαιο, ηθικό και αναγκαίο για τη ζωή των εργαζομένων του κλάδου.</seg>
                    <seg xml:id="ParlaMint-GR_2021-01-27-S1-commons.seg1451">Σχετικά, τώρα, με τα άρθρα που αφορούν ζητήματα εκπαίδευσης είναι σημαντικό να αναδείξουμε τη δουλειά και τις ανάγκες της ναυτικής παιδείας, πολύ περισσότερο σε μια περίοδο που οι συνθήκες ώθησαν επιτακτικά την εκπαίδευση προς την εξ αποστάσεως διαδικασία. Καλούμαστε, επομένως, να διευκολύνουμε την από απόσταση ναυτική επαγγελματική εκπαίδευση, επιτρέποντας την τροποποίηση των κανονισμών σπουδών για την υλοποίηση της εξ αποστάσεως διδασκαλίας. Καλούμαστε επίσης να κατανοήσουμε τις ιδιαιτερότητες της υγειονομικής κρίσης, καθιστώντας τις διαδικασίες διδασκαλίας και μάθησης, προμήθειας του αναγκαίου ηλεκτρονικού εξοπλισμού αλλά και παροχής των υπηρεσιών υποστήριξης απλούστερες και πιο γρήγορες.</seg>
                    <seg xml:id="ParlaMint-GR_2021-01-27-S1-commons.seg1452">Κύριε Υπουργέ, κυρίες και κύριοι συνάδελφοι, ως νησιωτικός νομός η Κεφαλλονιά έχει το προνόμιο να φιλοξενεί μία από τις Ακαδημίες Εμπορικού Ναυτικού της χώρας μας. Δεν θα μπορούσε άλλωστε ο τόπος των μεγάλων Νίκου Καββαδία και Ιωάννη Φωκά να απόσχει από τον χάρτη της ναυτικής μας εκπαίδευσης. Λαμβάνω από το Βήμα της Βουλής των Ελλήνων την πρωτοβουλία να σας ζητήσω, κύριε Υπουργέ, σε συνέχεια της τελευταίας επίσκεψής σας τον περασμένο Οκτώβριο στο νησί, να στηρίξετε την περαιτέρω ανάπτυξη της ναυτικής εκπαίδευσης στον τόπο μας. Είμαστε στη διάθεσή σας, στο πλαίσιο μιας κοινής προσπάθειας, να πάμε τη ναυτιλία στα νησιά μας ένα ακόμη βήμα πιο μπροστά.</seg>
                    <seg xml:id="ParlaMint-GR_2021-01-27-S1-commons.seg1453">Σας ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u292" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1454">Κι εμείς σας ευχαριστούμε για την τήρηση του χρόνου.</seg>
                    <seg xml:id="ParlaMint-GR_2021-01-27-S1-commons.seg1455">Τον λόγο έχει ο Βουλευτής του ΣΥΡΙΖΑ - Προοδευτική Συμμαχία κ. Ιωάννης Ραγκούσης για επτά λεπτά.</seg>
                </u>
                <u xml:id="ParlaMint-GR_2021-01-27-S1-commons.u293" ana="#regular" who="#ΡΑΓΚΟΥΣΗΣ_ΝΙΚΟΛΑΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg1456">Ευχαριστώ πολύ, κύριε Πρόεδρε. Μέχρι τώρα δεν είχαμε κανένα κρούσμα, χάρη στην επιμελή δουλειά που κάνουν εδώ οι κύριοι που φροντίζουν για την υγεία μας.</seg>
                    <seg xml:id="ParlaMint-GR_2021-01-27-S1-commons.seg1457">Κυρίες και κύριοι συνάδελφοι, συνοπτικά και σύντομα: Έχουν ακουστεί πάρα πολλά από πλευράς μας. Και ο Κοινοβουλευτικός μας Εκπρόσωπος κ. Σαντορινιός και ο εισηγητής μας κ. Μιχαηλίδης, αλλά και Βουλευτές από όλα τα κόμματα έχουν καταθέσει πλειάδα επιχειρημάτων, τα οποία είναι προφανές ότι επικεντρώνονται σε συγκεκριμένα σημεία και είναι λογικό. Εμένα θα μου επιτρέψετε να πω κάποιες σκέψεις για αυτό το νομοσχέδιο, απευθυνόμενος στους συναδέλφους της Νέας Δημοκρατίας, λέγοντας συγκεκριμένα ότι θεωρώ αυτό το νομοσχέδιο ως το νομοσχέδιο - ρήξη της Νέας Δημοκρατίας, κύριε Πλακιωτάκη, με την πραγματική οικονομία, που ζει και αναπτύσσεται μέσα και γύρω από τα λιμάνια, στον Πειραιά και όχι μόνο. Είναι νομοσχέδιο ρήξης της Νέας Δημοκρατίας με τη συντριπτική πλειοψηφία των μικρομεσαίων επιχειρήσεων στον χώρο των λιμανιών, μέσα και έξω από τα λιμάνια. Είναι ένα νομοσχέδιο ρήξης της Νέας Δημοκρατίας με δεκάδες χιλιάδες εργαζόμενους στη ναυτιλία, στα λιμάνια και γύρω από αυτά.</seg>
                    <seg xml:id="ParlaMint-GR_2021-01-27-S1-commons.seg1458">Ας μην πάμε μακριά. Οι πλοηγοί έκαναν σήμερα με 100% συμμετοχή μια εντελώς δικαιολογημένη απεργία. Οι ναυπηγοεπισκευαστές είναι σε μια εξαιρετική θέση αντίδρασης και άρνησης σε αυτά τα οποία θεσμοθετείτε σήμερα. Οι ακτοπλόοι έχουν εκδηλώσει ήδη τη δική τους αντίδραση. Χιλιάδες εργαζόμενοι, δεκάδες χιλιάδες ναυτικοί, που ενημερώνονται ώρα με την ώρα, από στόμα σε στόμα, για αυτά τα οποία ψηφίζετε σήμερα, ακούνε Νέα Δημοκρατία και σας λένε από τώρα ότι δεν θα ξεχάσουν ποτέ αυτά που ψηφίζετε απόψε. Γιατί; Διότι είστε δήθεν το κόμμα - ποιο κόμμα; - της ελεύθερης οικονομίας, είστε δήθεν το κόμμα του υγιούς ανταγωνισμού, είστε δήθεν το κόμμα της μεσαίας τάξης, αυτής της μικρομεσαίας επιχειρηματικότητας, είστε δήθεν το κόμμα που νοιάζεται για τους εργαζόμενους.</seg>
                    <seg xml:id="ParlaMint-GR_2021-01-27-S1-commons.seg1459">Τι συμβαίνει στην πραγματικότητα σήμερα, την ώρα που εσείς ψηφίζετε όλες αυτές εδώ τις διατάξεις; Συμβαίνει το εξής, όχι τόσο έξω από τη Βουλή, αλλά όσο πιο πολύ πλησιάζει κανείς στα λιμάνια της χώρας. Και να μιλήσω και λίγο πιο συγκεκριμένα, για να γίνω ακόμη πιο κατανοητός με το συγκεκριμένο παράδειγμα. Ας πάρουμε την περίπτωση του Πειραιά. Ποια ήταν τα κοινωνικά αιτήματα της εποχής; Είναι ένα κρίσιμο ερώτημα για όλους εσάς τους Βουλευτές της Νέας Δημοκρατίας απόψε, που θα ψηφίσετε με ονομαστική ψηφοφορία αυτό το νομοσχέδιο. Να σας τα πω;</seg>
                    <seg xml:id="ParlaMint-GR_2021-01-27-S1-commons.seg1460">Το πρώτο κεντρικό κοινωνικό αίτημα είναι ότι δεν μπορεί να μείνει απροστάτευτη η πραγματική οικονομία των λιμανιών από τη μονοπωλιακή τάση της «COSCO», που μέρα με την ημέρα διογκώνεται και που εκδηλώνει την αδηφάγο διάθεση και πρόθεση να μην αφήσει τίποτα γύρω, τίποτα ελληνικό, τίποτα μικρομεσαίο, τίποτα που να σχετίζεται με ελληνική επιχειρηματικότητα και βεβαίως κατ' επέκταση και με εργαζόμενους που εργάζονται σε αυτή. Και επίσης, με πολύ μεγάλη ένταση βγαίνει το αίτημα από την πραγματική οικονομία του Πειραιά, εδώ και καιρό, ότι δεν μπορεί η «COSCO» να πάρει και το 16% του ΟΛΠ, αφού δεν έχει τηρήσει τις συμβατικές της υποχρεώσεις, δεν έχει ολοκληρώσει τις υποχρεωτικές επενδύσεις που προβλέπονται στη σύμβαση παραχώρησης.</seg>
                    <seg xml:id="ParlaMint-GR_2021-01-27-S1-commons.seg1461">Το δεύτερο μεγάλο κοινωνικό αίτημα: Ανοίξτε την οικονομία των λιμανιών στον ανταγωνισμό. Αφήστε τη να αναπνεύσει. Επιτρέψτε της να ρίξει τις τιμές. Αφήστε άλλες εταιρείες, ανταγωνίστριες, που θέλουν να μπουν σε αυτά τα πεδία επιχειρηματικότητας και οικονομικής δράσης, να μπορούν να μπουν. Αφήστε τις τιμές να πέσουν για τους χρήστες, για τους ωφελούμενους, για τους πολίτες.</seg>
                    <seg xml:id="ParlaMint-GR_2021-01-27-S1-commons.seg1462">Και έρχεται απόψε η Κυβέρνηση Μητσοτάκη και μπροστά σε αυτά τα κοινωνικά αιτήματα τι νομοσχέδιο φέρνει, κυρίες και κύριοι συνάδελφοι της Συμπολίτευσης; Πρώτον, διατηρεί με νόμο - βάζει εσάς να το ψηφίσετε αυτό - το μονοπώλιο στη διαχείριση των αποβλήτων, δηλαδή διατηρεί το μονοπώλιο στη διαχείριση των αποβλήτων, αποκλείοντας όλους εκείνους που θέλουν να συμμετέχουν σε αυτή την οικονομική δραστηριότητα και τους λέει ότι τέλος με νόμο, μέχρι τις 31 Δεκεμβρίου δεν θα πατήσει κανείς το πόδι του εδώ, μία και μόνη εταιρεία θα συνεχίζει μονοπωλιακά να διαχειρίζεται τα στερεά απόβλητα των πλοίων.</seg>
                    <seg xml:id="ParlaMint-GR_2021-01-27-S1-commons.seg1463">Τι άλλο λέει η Κυβέρνηση Μητσοτάκη - Πλακιωτάκη με το σημερινό νομοσχέδιο; Λέει κάτι ακόμη: Αν υπήρχε ένας θεσμός, μια ανεξάρτητη αρχή για να προστατεύσει από τις μονοπωλιακές πρακτικές, διαθέσεις και προθέσεις της «COSCO» και αυτή την απονεκρώνετε απόψε. Δεν είναι άλλη από τη ΡΑΛ. Αυτό κάνετε απόψε, παραδίδετε κυριολεκτικά όλη την οικονομική δραστηριότητα σαν να είναι αποκλειστικό της δικαίωμα στην «COSCO» και την ίδια ώρα κάνετε και κάτι τρίτο - που σας το έχουν πει πάρα πολλοί συνάδελφοι Βουλευτές από όλα τα κόμματα - , κάνετε αυτή την εργασιακή χυδαιότητα, ανάβοντας ουσιαστικά το πράσινο φως σε έναν πάλι πλοιοκτήτη να συνεχίζει να κακομεταχειρίζεται τους ναυτικούς. Η ποινή που θα του επιβάλετε πια είναι ένα τίποτα, ένα μηδέν.</seg>
                    <seg xml:id="ParlaMint-GR_2021-01-27-S1-commons.seg1464">Κύριε Πλακιωτάκη, πηγαίνετε - τελειώνω, κύριε Πρόεδρε, σε δευτερόλεπτα - σε μια οικογένεια ναυτικών μετά από αυτά που θα ψηφίσετε απόψε και μιλήστε με τα παιδιά των ναυτικών αυτών, που δεν θα μπορούν να δουν τους πατεράδες τους. Και όταν θα τους ρωτήσουν «γιατί, πατέρα, δεν μπορώ να σε δω;», θα τους πει ο πατέρας τους «γιατί, παιδί μου, δεν μπορώ να φύγω από το καράβι, γιατί δεν υπάρχει καμμία νομοθεσία να με προστατεύσει, γιατί κανείς δεν επιβάλλει πρόστιμο σε κανέναν για αυτή την παράνομη υπερωριακή εργασία».</seg>
                    <seg xml:id="ParlaMint-GR_2021-01-27-S1-commons.seg1465">Θα ήθελα να πω μια κουβέντα: Κύριε Πλακιωτάκη, ούτε υπάλληλος της «COSCO» ούτε υπάλληλος της συγκεκριμένης εταιρείας, που μονοπωλιακά εκμεταλλεύεται τα στερεά απόβλητα των καραβιών, δεν θα τολμούσε να έχει έρθει απόψε σε αυτό το Κοινοβούλιο και να εισηγηθεί αυτές τις χυδαίες και άθλιες διατάξεις που εσείς εισηγείστε απόψε εναντίον της πραγματικής οικονομίας των λιμανιών, εναντίον χιλιάδων μικρομεσαίων επιχειρήσεων, εναντίον δεκάδων χιλιάδων εργαζομένων!</seg>
                    <seg xml:id="ParlaMint-GR_2021-01-27-S1-commons.seg1466">Ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u294" ana="#regular" who="#ΓΚΙΚΑΣ_ΣΩΤΗΡΙΟΥ_ΣΤΕΦΑΝΟΣ">
                    <seg xml:id="ParlaMint-GR_2021-01-27-S1-commons.seg1467">Όχι χυδαίες!</seg>
                </u>
                <u xml:id="ParlaMint-GR_2021-01-27-S1-commons.u295" ana="#regular" who="#ΠΛΑΚΙΩΤΑΚΗΣ_ΙΩΣΗΦ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg1468">Κύριε Πρόεδρε, μπορώ να έχω τον λόγο;</seg>
                </u>
                <u xml:id="ParlaMint-GR_2021-01-27-S1-commons.u296" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1469">Κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u297" ana="#regular" who="#ΠΛΑΚΙΩΤΑΚΗΣ_ΙΩΣΗΦ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg1470">Κύριε Ραγκούση, κυρίες και κύριοι συνάδελφοι, εξήγησα με πολύ μεγάλη σαφήνεια το πλαίσιο βάσει του οποίου λειτουργεί ο ευρωπαϊκός κανονισμός. Καταλαβαίνω ότι είστε καινούργιος στον Πειραιά, δεν γνωρίζετε τα θέματα του λιμανιού και φαίνεται ότι τα σκονάκια, τα οποία σας έδωσαν, δεν σας έδωσαν την πραγματικότητα ή την αλήθεια γύρω από το συγκεκριμένο ζήτημα. Πρέπει να ξέρετε, διότι προσπαθείτε συστηματικά να διαστρεβλώσετε την αλήθεια.</seg>
                    <seg xml:id="ParlaMint-GR_2021-01-27-S1-commons.seg1471">Όμως, ποια είναι η αλήθεια; Ότι με τη δικιά μας νομοθετική πρωτοβουλία ανοίγει η αγορά των λιμενικών υπηρεσιών. Ρωτήστε τον κ. Μπουκώρο εάν στον Βόλο έχουν ξεκινήσει οι διαδικασίες. Ακολουθεί η Πάτρα, ακολουθεί η Ηγουμενίτσα, ακολουθεί η Θεσσαλονίκη. Σας εξήγησα πάρα πολύ καλά ότι ο ν.352/2017 ξεκινά με πλήρη απελευθέρωση των λιμενικών υπηρεσιών και κάτω από ορισμένους όρους και προϋποθέσεις μπορεί να φτάσει και σε έναν άλλο. Αυτός είναι ο κανονισμός. Τον γνωρίζετε; Διαβάστε πρώτα τον κανονισμό και μετά ελάτε εδώ να το συζητήσουμε.</seg>
                    <seg xml:id="ParlaMint-GR_2021-01-27-S1-commons.seg1472">Κύριε Ραγκούση, και ολοκληρώνω με αυτό, μην κρίνετε εξ ιδίων τα αλλότρια.</seg>
                </u>
                <u xml:id="ParlaMint-GR_2021-01-27-S1-commons.u298" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1473">Ευχαριστούμε.</seg>
                </u>
                <u xml:id="ParlaMint-GR_2021-01-27-S1-commons.u299" ana="#regular" who="#ΡΑΓΚΟΥΣΗΣ_ΝΙΚΟΛΑΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg1474">Κύριε Πρόεδρε, ζητώ τον λόγο για ένα λεπτό.</seg>
                </u>
                <u xml:id="ParlaMint-GR_2021-01-27-S1-commons.u300" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1475">Κύριε Ραγκούση, δεν έχετε τον λόγο. Δεν υπάρχει ένα λεπτό.</seg>
                    <seg xml:id="ParlaMint-GR_2021-01-27-S1-commons.seg1476">Κύριε Μπουκώρο, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u301" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg1477">Μα, εξ ιδίων τα αλλότρια;</seg>
                </u>
                <u xml:id="ParlaMint-GR_2021-01-27-S1-commons.u302" ana="#regular" who="#ΡΑΓΚΟΥΣΗΣ_ΝΙΚΟΛΑΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg1478">Μην προστατεύετε τον Υπουργό…</seg>
                </u>
                <u xml:id="ParlaMint-GR_2021-01-27-S1-commons.u303" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1479">Δεν μπορώ να σας δώσω τον λόγο. Μη με δυσκολεύετε, σας παρακαλώ θερμά.</seg>
                </u>
                <u xml:id="ParlaMint-GR_2021-01-27-S1-commons.u304" ana="#regular" who="#ΡΑΓΚΟΥΣΗΣ_ΝΙΚΟΛΑΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg1480">Το πρόβλημα δεν το έχετε μαζί μου, το έχετε με τους ανθρώπους των λιμανιών.</seg>
                </u>
                <u xml:id="ParlaMint-GR_2021-01-27-S1-commons.u305" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1481">Κύριε Μπουκώρο, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u306" ana="#regular" who="#ΜΠΟΥΚΩΡΟΣ_ΓΕΩΡΓΙΟΥ_ΧΡΗΣΤΟΣ">
                    <seg xml:id="ParlaMint-GR_2021-01-27-S1-commons.seg1482">Σας ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1483">Είναι αλήθεια ότι η καταστροφολογία για ένα νομοσχέδιο με θετικό πρόσημο περίσσεψε απόψε και βεβαίως από στελέχη - γενικώς και όχι μόνο για τον κ. Ραγκούση - που σαν αντιπολίτευση δημιουργούσαν οι πολιτικοί τους φορείς επεισόδια στον Πειραιά για την παραχώρηση στην «COSCO», στην συνέχεια ως κυβέρνηση υπέγραφαν την παραχώρηση ως «COSCO» και σήμερα ξεκινούν επανάσταση, κύριε Υπουργέ, και πάλι για την «COSCO» και πάλι από τα έδρανα της Αντιπολίτευσης.</seg>
                    <seg xml:id="ParlaMint-GR_2021-01-27-S1-commons.seg1484">Όσο για το άρθρο 25 και για τη διαχείριση των αποβλήτων ρωτήστε στον Βόλο να δείτε τι έγινε. Εν πάση περιπτώσει, είναι ξεκάθαρο, κύριες και κύριοι συνάδελφοι, εφόσον έχουν ξεκινήσει οι διαδικασίες εναρμόνισης με τον ευρωπαϊκό κανονισμό η παράταση είναι μέχρι 31 Μαρτίου. Δηλαδή, να αφήσουμε κενό διαχείρισης; Τι θα γίνει σε αυτές τις περιπτώσεις; Πώς θα γίνει η διαχείριση των αποβλήτων; Ποιος θα αναλάβει τις ευθύνες; Νομίζω ότι είναι ξεκάθαρο. Όμως, νομίζω ότι το κυρίως σώμα του νομοσχεδίου σήμερα είναι για άλλα ζητήματα, περισσότερο μακροπρόθεσμα, που μας αφορούν όλους, αφορούν την ύπαρξη της χώρας, αφορούν την αντιμετώπιση και την ενίσχυση της νησιωτικότητας.</seg>
                    <seg xml:id="ParlaMint-GR_2021-01-27-S1-commons.seg1485">Πραγματικά, κύριε Υπουργέ, σας άκουσα με συμπάθεια, σε σχεδόν αυτοσαρκαστικούς τόνους να σχολιάζετε τον προϋπολογισμό του Προγράμματος Δημοσίων Επενδύσεων του Υπουργείου Εμπορικής Ναυτιλίας που, πράγματι, για μια χώρα της ναυτιλίας και της θάλασσας, για ένα κράτος της θάλασσας, για μια πολιτεία της θάλασσας τα 4.500.000 ευρώ για το Πρόγραμμα Δημοσίων Επενδύσεων είναι πάρα πολύ μικρό ποσό. Χωρίς να θέλω να σας τρολάρω - για να χρησιμοποιήσω μια έκφραση της νεολαίας μας - , θα έλεγα, κύριε Υπουργέ, ότι την πολιτική την κινούν οι ιδέες και αυτό το νομοσχέδιό σας σήμερα εδώ υπηρετεί την ιδέα της νησιωτικότητας στην Ελλάδα της ναυτιλίας, στην πολυνησιακή Ελλάδα, στην Ελλάδα όπου το 80% του πληθυσμού ζει στην παράκτια ζώνη και ένα πολύ μεγάλο μέρος του πληθυσμού στα νησιά μας. Αυτή είναι μια πολύ μεγάλη ιδέα, η οποία ξεπερνά οποιονδήποτε προϋπολογισμό, διότι βάζει τις βάσεις να ενισχύσουμε την ιδέα της νησιωτικότητας. Άλλωστε, κύριε Υπουργέ, γνωρίζετε πάρα πολύ καλά ότι η Συνθήκη της Λισαβόνας και πιο συγκεκριμένα το άρθρο 154 επιβάλλει πολιτικές οικονομικής ενίσχυσης και αναπτυξιακές πολιτικές και για τις νησιωτικές και για τις ορεινές περιοχές.</seg>
                    <seg xml:id="ParlaMint-GR_2021-01-27-S1-commons.seg1486">Τι είναι, κυρίες και κύριοι συνάδελφοι, η χώρα μας; Νησιά, βραχονησίδες και ορεινοί όγκοι, ελάχιστο από την επικράτειά μας είναι γόνιμο και πεδινό έδαφος. Ως εκ τούτου, είμαστε υποχρεωμένοι να εκπονούμε τέτοιες πολιτικές. Και αυτές οι πολιτικές ούτε εκπονούνται ούτε χρηματοδοτούνται αν δεν υπάρχουν τα εργαλεία.</seg>
                    <seg xml:id="ParlaMint-GR_2021-01-27-S1-commons.seg1487">Χαίρομαι πάρα πολύ, κύριε Υπουργέ, που το νομοσχέδιό σας αυτό σήμερα δημιουργεί τρία εργαλεία, όπως τον «ΝΕΑΡΧΟ» για τις δημόσιες υποδομές των νησιών μας. Τα λιμάνια έχουν φθορές, τα νησιά μας είναι αποκομμένα από δίκτυα, η μεταφορά ενέργειας, οι τεχνολογίες, όλα αυτά τα ζητήματα πρέπει να βρουν τρόπους χρηματοδότησης και εσείς υποδεικνύετε με το νομοσχέδιό σας εδώ σύνοψη συμβάσεως με το Ταμείο Παρακαταθηκών και Δανείων.</seg>
                    <seg xml:id="ParlaMint-GR_2021-01-27-S1-commons.seg1488">Νομίζω ότι το «ΝΕΑΡΧΟΣ» θα δώσει λύσεις, διότι, κυρίες και κύριοι συνάδελφοι, δεν εξαιρούνται τα νησιά από κανένα άλλο Πρόγραμμα Δημοσίων Επενδύσεων ή ευρωπαϊκών προγραμμάτων χρηματοδοτούμενων. Έρχεται ένα επιπρόσθετο εργαλείο. Γιατί έρχεται; Γιατί εδράζεται στην ιδιαιτερότητα της νησιωτικότητας.</seg>
                    <seg xml:id="ParlaMint-GR_2021-01-27-S1-commons.seg1489">Επίσης, κύριε Υπουργέ, το Πρόγραμμα Χρηματοδότησης της Νησιωτικής Επιχειρηματικότητας είναι κάτι επιπλέον, δεν αποκλείεται κανένα νησί ούτε από το ΕΣΠΑ ούτε από κανένα άλλο χρηματοδοτικό εργαλείο. Θέλει ενίσχυση η επιχειρηματικότητα, όπως θέλουν ενίσχυση και τα δίκτυα, όπως θέλουν ενίσχυση και οι γραμμές τοπικού χαρακτήρα ιδιαίτερα τους θερινούς μήνες. Πρέπει να ενισχύσουμε αυτές τις γραμμές για τη διασύνδεση των νησιών μας, γιατί έτσι δημιουργούμε υπεραξία στο τουριστικό μας προϊόν και δίνουμε μεγαλύτερες δυνατότητες στους επισκέπτες μας.</seg>
                    <seg xml:id="ParlaMint-GR_2021-01-27-S1-commons.seg1490">Έρχεται, λοιπόν, κυρίες και κύριοι, αυτό το νομοσχέδιο σήμερα να αποτελέσει ένα άθροισμα ιδεών, με στόχευση αυτή η ιδιαιτερότητα της πατρίδας μας - που είναι το δυνατό χαρτί και έχει καταλήξει αδυναμία - να επανέλθει και πάλι στο προσκήνιο και να αξιοποιηθεί. Αυτός ακριβώς είναι ο στόχος του νομοσχεδίου.</seg>
                    <seg xml:id="ParlaMint-GR_2021-01-27-S1-commons.seg1491">Και άλλο χρηματοδοτικό εργαλείο είναι το Ταμείο Θαλάσσιας - Γαλάζιας Οικονομίας, που μπορεί να χρηματοδοτείται από εθνικούς και ευρωπαϊκούς πόρους.</seg>
                    <seg xml:id="ParlaMint-GR_2021-01-27-S1-commons.seg1492">Δηλαδή, είναι χρηματοδοτικά εργαλεία πολλαπλών πηγών χρηματοδότησης. Θα δοθεί ευελιξία στη λειτουργία αυτών των εργαλείων και μεγάλες δυνατότητες.</seg>
                    <seg xml:id="ParlaMint-GR_2021-01-27-S1-commons.seg1493">Και φαντάζομαι ότι το επόμενο βήμα πρέπει να είναι και τα κίνητρα για τα νησιά όπου ο πληθυσμός έχει συρρικνωθεί, κύριε Υπουργέ, ή ακόμα για τα νησιά που είχαν ζωή τις προηγούμενες δεκαετίες και σήμερα είναι ακατοίκητα. Πρέπει να δώσουμε κίνητρα σε νέους ανθρώπους, να τονωθεί κι εκεί η παρουσία και η επιχειρηματικότητα. Και τα κίνητρα από μόνα τους δεν αρκούν. Είναι και οι υποδομές που λέει το σχέδιο «ΝΕΑΡΧΟΣ». Γιατί αυτά είναι τα πιο προκεχωρημένα φυλάκια της επικράτειας και του Ελληνισμού. Αυτό το μεγάλο πλεονέκτημα, που κατέστη μειονέκτημα, πρέπει να το αντιστρέψουμε και να το ξανακάνουμε πλεονέκτημα.</seg>
                    <seg xml:id="ParlaMint-GR_2021-01-27-S1-commons.seg1494">Σας ομιλώ και ως ένας Βουλευτής χερσαίας περιφερειακής ενότητας, της Μαγνησίας, που όμως στα διοικητικά της όρια υπάρχουν τρία κατοικημένα νησιά - Σκιάθος, Σκόπελος και Αλόννησος - και πολύ περισσότερα ακατοίκητα και το Θαλάσσιο Πάρκο των Βορείων Σποράδων. Είναι τρία νησιά εντελώς διαφορετικά. Και, βεβαίως, η Σκιάθος της μεγάλης τουριστικής ανάπτυξης μπορεί να μην έχει ανάγκη από τα εργαλεία που προβλέπει το νομοσχέδιό σας. Είναι, βέβαιο, όμως ότι η Σκόπελος και η Αλόννησος έχουν ανάγκη από τέτοια εργαλεία και από πολύ περισσότερα ακόμα.</seg>
                    <seg xml:id="ParlaMint-GR_2021-01-27-S1-commons.seg1495">Κατά συνέπεια δεν καταλαβαίνω γιατί, αντί να ενώσουμε δυνάμεις εδώ, να προσθέσουμε ιδέες - γιατί οι νησιώτες μας μας παρακολουθούν με αγωνία - , να προσπαθήσουμε να βελτιώσουμε ακόμα περισσότερο αυτό το πολύ καλό εργαλείο, προσπαθούμε να το ακυρώσουμε. Δεν πάει έτσι η Ελλάδα μπροστά ούτε αναδεικνύεται η νησιωτικότητα. Και είναι αυστηρός κριτής όλων μας οι επόμενες γενιές.</seg>
                    <seg xml:id="ParlaMint-GR_2021-01-27-S1-commons.seg1496">Σε ένα λεπτό ολοκληρώνω, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u307" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1497">Όχι, κύριε συνάδελφε, σε ένα λεπτό. Ολοκληρώστε, γιατί είπαμε σε επτά λεπτά. Κλείστε με την τελευταία πρόταση.</seg>
                </u>
                <u xml:id="ParlaMint-GR_2021-01-27-S1-commons.u308" ana="#regular" who="#ΜΠΟΥΚΩΡΟΣ_ΓΕΩΡΓΙΟΥ_ΧΡΗΣΤΟΣ">
                    <seg xml:id="ParlaMint-GR_2021-01-27-S1-commons.seg1498">Κλείνω με αυτή την πρόταση, λέγοντας, κύριε Υπουργέ, «συνεχίστε», γιατί οι ιδέες στην πολιτική συνεχίζουν να μετράνε. Ό,τι κι αν λέει ο οποιοσδήποτε, αυτές είναι το όχημα, για να πάμε μπροστά. Κι αυτό το νομοσχέδιο κάνει ένα βήμα μπροστά στη διαφύλαξη, στην ανάδειξη και στην αξιοποίηση της νησιωτικότητας.</seg>
                    <seg xml:id="ParlaMint-GR_2021-01-27-S1-commons.seg1499">Σας ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u309" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1500">Κι εμείς ευχαριστούμε .</seg>
                    <seg xml:id="ParlaMint-GR_2021-01-27-S1-commons.seg1501">Να πω ότι είναι ακόμα είκοσι πέντε συνάδελφοι. Τον λόγο τώρα έχει η Κοινοβουλευτική Εκπρόσωπος του ΜέΡΑ25, η κ. Φωτεινή Μπακαδήμα, και αμέσως μετά ο Κοινοβουλευτικός Εκπρόσωπος του Κομμουνιστικού Κόμματος Ελλάδας, ο κ. Καραθανασόπουλος.</seg>
                    <seg xml:id="ParlaMint-GR_2021-01-27-S1-commons.seg1502">Και ξαναϋπενθυμίζω - και γι' αυτό είπαμε να τηρείται ο χρόνος - ότι υπάρχουν ακόμα είκοσι πέντε συνάδελφοι. Γι' αυτό θέλω να τηρείται ο χρόνος. Παράκληση θερμή.</seg>
                    <seg xml:id="ParlaMint-GR_2021-01-27-S1-commons.seg1503">Έχετε τον λόγο, κυρία Μπακαδήμα.</seg>
                </u>
                <u xml:id="ParlaMint-GR_2021-01-27-S1-commons.u310" ana="#regular" who="#ΜΠΑΚΑΔΗΜΑ_ΑΓΑΘΟΚΛΗ_ΦΩΤΕΙΝΗ">
                    <seg xml:id="ParlaMint-GR_2021-01-27-S1-commons.seg1504">Σας ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1505">Κύριε Υπουργέ, κυρίες και κύριοι συνάδελφοι, συζητάμε από το πρωί και θα συζητάμε για τις επόμενες ώρες ένα νομοσχέδιο που εισάγει το Υπουργείο Ναυτιλίας, το οποίο έχει τον στόχο, σύμφωνα με τον Υπουργό και με την ομάδα που το έχει επιμεληθεί, να δημιουργήσει μία ολοκληρωμένη θαλάσσια πολιτική, που θα εντείνει την ανταγωνιστικότητα της ελληνικής ναυτιλίας και της νησιωτικής επιχειρηματικότητας. Και δεν μπορεί κανείς παρά να συμφωνήσει πως όντως είναι τεράστια η ανάγκη, για να υπάρχει μία ολοκληρωμένη θαλάσσια πολιτική, να ενισχυθεί η ανταγωνιστικότητα αλλά και να αναπτυχθούν τα νησιά μας.</seg>
                    <seg xml:id="ParlaMint-GR_2021-01-27-S1-commons.seg1506">Όμως, είναι πράγματι ένας μεγαλεπήβολος στόχος, όπως από την αρχή έχει επισημάνει και ο Υπουργός στις συνεδριάσεις της επιτροπής. Παρ' όλα αυτά, επιτυγχάνεται; Φτάνουμε τελικά στον σκοπό του νομοθετήματος; Ας δούμε ορισμένα σημεία, για να μπορέσουμε να έχουμε μια ξεκάθαρη εικόνα όλοι μας αλλά και οι συμπολίτες μας που μας ακούνε ή θα ακούσουν αργότερα τη συζήτηση.</seg>
                    <seg xml:id="ParlaMint-GR_2021-01-27-S1-commons.seg1507">Πάμε στο Port Community System, τη δημιουργία δηλαδή ενός πληροφοριακού συστήματος για την υποβολή δεδομένων, που θα έρθει να βοηθήσει στην ηλεκτρονική διασύνδεση και τη διαλειτουργικότητα και θα είναι προσβάσιμο μέσω του gov.gr. Οφείλω να πω εξαρχής ότι είναι μία θετική κίνηση. Παρ' όλα αυτά, θεωρούμε ως ΜέΡΑ25 ότι είναι εξόχως προσχηματική. Γιατί το λέω αυτό; Γιατί η διασύνδεση θα γίνεται από την ΑΑΔΕ, η οποία θα έπρεπε να μετονομαστεί σε ΕΑΔΕ, σε Εξαρτημένη Αρχή Δημοσίων Εσόδων, γιατί όλοι το γνωρίζουμε πάρα πολύ καλά ότι μόνο ανεξάρτητη δεν είναι.</seg>
                    <seg xml:id="ParlaMint-GR_2021-01-27-S1-commons.seg1508">Δεν είναι απαραίτητος μόνο ένας κρατικός εποπτικός φορέας, αλλά είναι απαραίτητη η αλλαγή του συνολικού μείγματος πολιτικής και σε ό,τι αφορά τη διαχείριση των πληροφοριακών συστημάτων, που αυτή τη στιγμή δεν είναι στα χέρια του ελληνικού δημοσίου, αλλά και γενικά στο ξεπούλημα των λιμανιών και της περιουσίας της χώρας.</seg>
                    <seg xml:id="ParlaMint-GR_2021-01-27-S1-commons.seg1509">Παράδειγμα ξεπουλήματος; Η «COSCO». Σήμερα αναφέρθηκαν πάρα πολλοί συνάδελφοι σε αυτή. Πριν από δύο μήνες περίπου είχαμε την αποστολή επιστολής της «COSCO», η οποία επέρριπτε ευθύνες στο ελληνικό δημόσιο για τις καθυστερήσεις και άνοιξε το θέμα της μεταβίβασης του ποσοστού του 16% του πλειοψηφικού πακέτου που υπολείπεται να πάρει. Παρ' ότι δεν έχουν ολοκληρωθεί τα προβλεπόμενα έργα, οι υποχρεωτικές επενδύσεις, υπάρχουν πάρα πολλές αμφιβολίες αν και πότε θα ολοκληρωθούν αυτές. Μολονότι η «COSCO» συνεχίζει να φέρεται ως ξεκάθαρος αποικιοκράτης και ακόμα και αν πούμε ότι είχανε πάει όλα καλά, δεν είχαν συμβασιοποιηθεί μόνο τέσσερις με πέντε επενδύσεις, είχαν ολοκληρωθεί όλα, έβαιναν όλα καλώς, το πρόβλημα είναι, ξέρετε, κυρίες και κύριοι συνάδελφοι, αυτό καθαυτό το ξεπούλημα του λιμανιού, όχι μόνο του Πειραιά, γενικότερα.</seg>
                    <seg xml:id="ParlaMint-GR_2021-01-27-S1-commons.seg1510">Δεν είναι το θέμα, λοιπόν, αν τήρησε η «COSCO» ή όχι τις υποχρεώσεις της. Αυτό είναι ένα μέρος του ζητήματος. Το ζήτημα είναι ότι συνολικά όλοι συναινέσατε και ψηφίσατε - με εξαίρεση το Κομμουνιστικό Κόμμα Ελλάδας - το ξεπούλημα του λιμανιού στην «COSCO».</seg>
                    <seg xml:id="ParlaMint-GR_2021-01-27-S1-commons.seg1511">Παραμένει εξάλλου, επίσης, ανοικτό, σε ό,τι αφορά την «COSCO», το ζήτημα του Προβλήτα 4, του προβλήτα που θα έρθει να λειτουργήσει ως Container Terminal στη θέση που τώρα υπάρχει το Car Terminal, το οποίο θα μεταφερθεί προς τη Δραπετσώνα, καταλαμβάνοντας ένα κομμάτι της ναυπηγοεπισκευαστικής ζώνης, χωρίς κανείς όμως να αναλογιστεί ότι έτσι ουσιαστικά την καταστρέφει και τη ζώνη και τις επιχειρήσεις και τους ανθρώπους που ζουν από αυτή.</seg>
                    <seg xml:id="ParlaMint-GR_2021-01-27-S1-commons.seg1512">Είδαμε, βέβαια, πολλές αντιδράσεις. Και σήμερα έγιναν αναφορές στην επιστολή της «COSCO» και στο 16%. Ξέρετε, οι μόνοι που μπορούν να αντιδρούν - μιλάω για τα κόμματα που ήταν το 2016 στη Βουλή - είναι το ΚΚΕ, γιατί εκείνοι την καταψήφισαν. Όλοι οι υπόλοιποι συμφωνήσατε. Όλοι οι υπόλοιποι το ψηφίσατε. Με ευρύτατη πλειοψηφία πέρασε η σύμβαση παραχώρησης. Άρα το να αντιδρά ο ΣΥΡΙΖΑ σήμερα, ο ΣΥΡΙΖΑ που άνοιξε την πόρτα του ξεπουλήματος, είναι το λιγότερο υποκριτικό και θα πρέπει να είμαστε ειλικρινείς, τουλάχιστον μεταξύ μας.</seg>
                    <seg xml:id="ParlaMint-GR_2021-01-27-S1-commons.seg1513">Πιστέψτε με, κατανοώ ολόψυχα και με πολύ μεγάλο σεβασμό την ανάγκη των συναδέλφων του ΣΥΡΙΖΑ να καταλαγιάσουν την αριστερή, όση έχει απομείνει από αυτή, συνείδησή τους, αλλά καταλάβετέ το και παραδεχθείτε το πλέον ότι εσείς, κυρίες και κύριοι του ΣΥΡΙΖΑ, εξαθλιώσατε τη μεσαία τάξη, κάνατε τους μικρομεσαίους φτωχούς, τους φτωχούς φτωχότερους, ανοίξατε την κερκόπορτα του ξεπουλήματος. Εσείς ξεπουλήσατε το λιμάνι του Πειραιά. Και τώρα μόνο μένετε επικοινωνιακά να προσπαθείτε να παραστήσετε τους προστάτες των πολιτών, των επιχειρηματιών, των ενώσεων, των ομοσπονδιών. Δυστυχώς, κανείς δεν μπορεί να ξεχάσει ούτε τα «ναι» σας, τα «όχι» που τα κάνατε «ναι», ούτε τις υπογραφές σας στο τέταρτο μνημόνιο ούτε τα δακρυγόνα που ρίχνατε τον Απρίλη του 2016 στους λιμενεργάτες που είχαν συγκεντρωθεί, για να διαμαρτυρηθούν στο ξεπούλημα. Εξάλλου το 67% προβλεπόταν να περάσει στην «COSCO» με τη δική σας σύμβαση παραχώρησης.</seg>
                    <seg xml:id="ParlaMint-GR_2021-01-27-S1-commons.seg1514">Οπότε, όταν συζητάμε αν θα δοθεί τώρα το 16%, θα συμφωνήσω ότι κακώς το κάνει η Νέα Δημοκρατία. Αλλά, πείτε μου ειλικρινά, έτσι, με το χέρι στην καρδιά: Αν ήσασταν εσείς στους υπουργικούς θώκους της Νέας Δημοκρατίας, τι θα κάνατε διαφορετικό; Θα λέγατε ότι τότε είχατε υπογράψει, αλλά τώρα παίρνετε την υπογραφή σας πίσω; Δεν έχετε τη φήμη ούτε πείθετε κανέναν ότι μπορείτε να έρθετε σε ρήξη και να αναιρέσετε υπογραφές σας.</seg>
                    <seg xml:id="ParlaMint-GR_2021-01-27-S1-commons.seg1515">Φυσικά, δεν λέει κανείς ότι η Νέα Δημοκρατία είναι άμοιρη ευθυνών. Έχει τις δικές της ευθύνες, δεν έχει το σύνολο των ευθυνών.</seg>
                    <seg xml:id="ParlaMint-GR_2021-01-27-S1-commons.seg1516">Πάμε τώρα γρήγορα στο νομοσχέδιο, για να είμαι συνεπής με τον χρόνο μου. Θεωρητικά έχουμε ένα πλήρες πρόγραμμα νησιωτικής επιχειρηματικότητας, που θα βοηθήσει και θα τονώσει τις τοπικές επιχειρήσεις. Πραγματικά, ένα πλαίσιο ανάπτυξης θα πρέπει πλέον να ενορχηστρωθεί και να δημιουργηθεί. Μόνο που δεν βλέπουμε να γίνεται αναφορά στην ενίσχυση των υφιστάμενων υποδομών, όπως είναι τα σχολεία, τα κέντρα υγείας, οι υπηρεσίες ή στην προσβασιμότητα. Οπότε, εάν σκεφθούμε ότι είμαστε εν μέσω διαχείρισης της πανδημίας του κορωνοϊού και υποχρεώνουμε κατοίκους μικρότερων νησιών να μεταβούν, όχι μόνο για να εμβολιασθούν, αλλά ακόμη και για να κάνουν εξετάσεις ή να πάρουν τα φάρμακά τους ή να κάνουν μία θεραπεία, σε μεγαλύτερα κοντινά τους νησιά, πώς μπορούμε να μιλήσουμε για γαλάζια ανάπτυξη και για ανάπτυξη νησιωτικής επιχειρηματικότητας; Με επικοινωνιακές διατάξεις εφησυχασμού των νησιωτών;</seg>
                    <seg xml:id="ParlaMint-GR_2021-01-27-S1-commons.seg1517">Τα προβλήματα, κυρίες και κύριοι συνάδελφοι, είναι υπαρκτά και θα πρέπει πράγματι να εγκύψουμε σε αυτά και να συζητήσουμε όλοι μαζί για το πώς μπορούμε πραγματικά να τα λύσουμε.</seg>
                    <seg xml:id="ParlaMint-GR_2021-01-27-S1-commons.seg1518">Η Κυβέρνηση της Νέας Δημοκρατίας υπογραμμίζει συνεχώς τη σημασία τόνωσης της ναυτοσύνης και της ανταγωνιστικότητας του ελληνικού νηολογίου. Πράγματι, αυτό θα πρέπει να γίνει. Όμως, τι δεν είδαμε στο δικό σας σχέδιο νόμου; Καμμία πραγματική στήριξη στους ναυτεργάτες των ποντοπόρων πλοίων και των αντικαταστατών τους, που έχουν μείνει άνεργοι λόγω της πανδημίας, γιατί δεν μπορούν να γίνουν οι αλλαγές. Δεν βλέπουμε καμμία μέριμνα για τις καθυστερήσεις που έχουμε στη συνταξιοδότηση, με ανθρώπους να έχουν χάσει τη ζωή τους και να μην έχουν πάρει ακόμη το εφάπαξ που θα έπρεπε. Καμμία αναφορά σε περιπτώσεις ναυτεργατών που είναι σε αναστολή και κάποιοι δεν έχουν πάρει ακόμα την ενίσχυση, την επιδότηση του Οκτωβρίου, του Νοεμβρίου και του Δεκεμβρίου.</seg>
                    <seg xml:id="ParlaMint-GR_2021-01-27-S1-commons.seg1519">Με όλα αυτά τα προβλήματα άλυτα και ουσιαστικά ανέγγιχτα, θα έρθουμε να συζητήσουμε πραγματικά και σοβαρά για μία γαλάζια ανάπτυξη;</seg>
                    <seg xml:id="ParlaMint-GR_2021-01-27-S1-commons.seg1520">Δεν μπορώ να μη σταθώ και στο πιστοποιητικό εξαίρεσης από την πλοήγηση, ώστε να μπορούν να εισέρχονται στα λιμάνια μας και να εξέρχονται απ' αυτά πλοία χωρίς τη βοήθεια πλοηγού. Εξαιρετικά σημαντικό ζήτημα, που δεν μπορεί κανείς να διασφαλίσει πως δεν θα προκαλέσει δυστυχήματα και ατυχήματα στο μέλλον.</seg>
                    <seg xml:id="ParlaMint-GR_2021-01-27-S1-commons.seg1521">Κλείνοντας, θα σταθώ στις δύο τροπολογίες. Η πρώτη αφορά την παραβίαση και τις κυρώσεις που εφαρμόζονται, όταν έχουμε παραβίαση του χρόνου εργασίας και ανάπαυσης των ναυτικών. Μία τροπολογία που έρχεται να νομοθετήσει τη δραστική μείωση των προστίμων, χτυπώντας στην πλάτη και κλείνοντας το μάτι, εάν θέλετε, στους ολιγάρχες παραβάτες, την οποία και φυσικά θα καταψηφίσουμε. Δεν επαρκεί η αιτιολογία ότι είναι λόγω της πανδημίας και προσπαθούμε να βελτιώσουμε λίγο την επικρατούσα κατάσταση. Είναι ξεκάθαρη κίνηση ενίσχυσης των ολιγαρχών, που επιλέγουν να χρησιμοποιούν τους εργαζόμενους σαν πιόνια και σαν μοχλό κέρδους.</seg>
                    <seg xml:id="ParlaMint-GR_2021-01-27-S1-commons.seg1522">Η δεύτερη τροπολογία αφορά την ουσιαστική αναπροσαρμογή, κατάργηση των αρμοδιοτήτων της ΡΑΛ. Είναι εξαιρετικά ενδιαφέρον ότι επιλέγετε να τη φέρετε τη συγκεκριμένη χρονική στιγμή, όταν έχουμε τα αιτήματα της «COSCO», εκκρεμείς αποφάσεις της ΡΑΛ για το κουπόνι εισόδου, το one stop service και πολλά άλλα ανοικτά ζητήματα.</seg>
                    <seg xml:id="ParlaMint-GR_2021-01-27-S1-commons.seg1523">Κυρίες και κύριοι συνάδελφοι της Συμπολίτευσης, θα είμαστε εδώ να παρακολουθούμε μακροπρόθεσμα τι αποτέλεσμα θα έχουν η στάση και οι επιλογές σας, γιατί οι αλλαγές που νομοθετείτε ανοίγουν την πόρτα σε αλλαγές και στη σύμβαση παραχώρησης με το ψαλίδισμα των αρμοδιοτήτων της ΡΑΛ.</seg>
                    <seg xml:id="ParlaMint-GR_2021-01-27-S1-commons.seg1524">Εκτός όμως από αυτό, εκτός από την «COSCO», τις απαλλαγές πληρωμής πλοηγικών δικαιωμάτων, το γενικότερο ξεπούλημα λιμανιών και όλα τα υπόλοιπα, βλέπουμε να προχωράτε και στη θέσπιση εξαιρέσεων έργων ναυσιπλοΐας και θαλάσσιας επιτήρησης από την υποχρέωση υποβολής περιβαλλοντικών μελετών. Κάνετε ό,τι μπορείτε, δηλαδή, για να εξυπηρετήσετε για ακόμη μία φορά την εγχώρια ολιγαρχία. Και αυτό, πιστέψτε με, δεν μας προκαλεί πλέον καμμία εντύπωση. Ούτε αυτό ούτε το ότι στρατηγικά δεν επιλέγετε να αντιδράσετε και να κάνετε πράξη αυτό που ζητούν οι κάτοικοι όχι μόνο του Κερατσινίου και της Δραπετσώνας, αλλά όλης της Β΄ Πειραιά. Να προχωρήσετε και να μεταφέρετε τις βιομηχανικές δραστηριότητες έξω από τον οικιστικό ιστό. Εσκεμμένα και ηθελημένα αφήνετε την «OIL ONE» εκεί όπου είναι, εσκεμμένα και ηθελημένα πνίγετε στο βενζόλιο και στις καρκινογόνες ενώσεις τους κατοίκους, εσκεμμένα και ηθελημένα κλείνετε τα μάτια και βάζετε πάνω απ' όλα τα κέρδη του κ. Μελισσανίδη και της «OIL ONE».</seg>
                    <seg xml:id="ParlaMint-GR_2021-01-27-S1-commons.seg1525">Κλείνω με την εξής φράση: Θεωρείτε πως το νομοσχέδιό σας, κύριε Υπουργέ, είναι μεγαλόπνοο. Δεν είναι μεγαλόπνοο, είναι μεγαλομανές και όσο δεν βάζετε τα συμφέροντα των πολιτών πάνω από τα συμφέροντα των επιχειρηματιών, θα μας βρίσκετε πάντα απέναντί σας.</seg>
                    <seg xml:id="ParlaMint-GR_2021-01-27-S1-commons.seg1526">Ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u311" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1527">Ευχαριστούμε και εμείς την κ. Μπακαδήμα και για την τήρηση του χρόνου.</seg>
                    <seg xml:id="ParlaMint-GR_2021-01-27-S1-commons.seg1528">Παρακαλώ να ετοιμαστεί το Βήμα, προκειμένου να πάρει τον λόγο ο Κοινοβουλευτικός Εκπρόσωπος του Κομμουνιστικού Κόμματος Ελλάδας, ο κ. Νικόλαος Καραθανασόπουλος.</seg>
                    <seg xml:id="ParlaMint-GR_2021-01-27-S1-commons.seg1529">Κύριε Καραθανασόπουλε, έχετε τον λόγο για δώδεκα λεπτά.</seg>
                </u>
                <u xml:id="ParlaMint-GR_2021-01-27-S1-commons.u312" ana="#regular" who="#ΚΑΡΑΘΑΝΑΣΟΠΟΥΛΟΣ_ΠΕΤΡΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg1530">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1531">Παρακολουθήσαμε μια αντιπαράθεση ανάμεσα στην Κυβέρνηση και στον ΣΥΡΙΖΑ για το ποιος προχώρησε πρώτος σε μια ολοκληρωμένη θαλάσσια στρατηγική και νησιωτικότητα, εάν ήταν η Κυβέρνηση της Νέας Δημοκρατίας ή εάν ο ΣΥΡΙΖΑ προχώρησε σε μια τέτοια πολιτική επιλογή, ποιος ήταν ο εμπνευστής, δηλαδή, αυτών των επιλογών.</seg>
                    <seg xml:id="ParlaMint-GR_2021-01-27-S1-commons.seg1532">Εδώ θα μου επιτρέψετε να θυμηθώ μια λαϊκή ρήση, η διαχρονικότητα της οποίας αναδεικνύει και τη λαϊκή σοφία, με όλο τον σεβασμό βεβαίως στα συμπαθή τετράποδα. «Δυο γάιδαροι μαλώνανε σε ξένο αχυρώνα». Και γιατί το λέω αυτό; Γιατί τα αποτελέσματα των πολιτικών που εφάρμοσαν όλες οι κυβερνήσεις - και η σημερινή - απέναντι στους νησιώτες τα βιώνουν καθημερινά. Η επιδείνωση των συνθηκών διαβίωσής τους, τα προβλήματα που αντιμετωπίζουν οι εργαζόμενοι στα νησιά, οι επαγγελματίες, οι αγρότες και οι ψαράδες, που δεν ξέρουν εάν θα έχουν μεροκάματο, εάν θα μπορέσουν να βάλουν το τσουκάλι στη φωτιά, οι τεράστιες ελλείψεις που υπάρχουν, παρ' ότι είναι νησιωτικές περιοχές, στην υγεία, στην παιδεία, οι ελλείψεις σε υποδομές που είναι πολύ σημαντικές, ακόμη και σε λιμάνια που δεν μπορούν να προσεγγίσουν τα πλοία, όταν έχει λίγα μποφόρ, τα σημαντικά προβλήματα τα οποία υπάρχουν στη νησιωτική διασύνδεση με πανάκριβες μεταφορές για τους νησιώτες αλλά και για όσους θέλουν να επισκεφθούν τα νησιά, είτε στη διασύνδεση με την ηπειρωτική Ελλάδα είτε στη διασύνδεση ανάμεσα στα νησιά. Πολλά παράλογα έχουμε παρακολουθήσει, όταν χρειάζεται να πάνε από το ένα νησί στο άλλο. Από το Ιόνιο, δηλαδή, για να πας από τη Ζάκυνθο στην Κέρκυρα, που είναι και η έδρα της περιφέρειας, πρέπει να περάσεις στην ηπειρωτική Ελλάδα και από εκεί να πάρεις το αυτοκίνητο και να φθάσεις μέχρι την Ηγουμενίτσα, εάν δεν μπορείς να πας με το αεροπλανάκι που υπάρχει κατά διαστήματα, όποτε υπάρχει και αυτό.</seg>
                    <seg xml:id="ParlaMint-GR_2021-01-27-S1-commons.seg1533">Απαντάει σε αυτά τα ζητήματα, σε αυτά τα προβλήματα, η κυβερνητική πολιτική με την ολοκληρωμένη θαλάσσια στρατηγική για τη νησιωτικότητα; Όχι, βέβαια. Δεν απαντάει σε αυτά τα προβλήματα. Άλλωστε, δεν υπάρχει ούτε μία αναφορά μέσα στο νομοσχέδιο σε αυτά τα ζητήματα.</seg>
                    <seg xml:id="ParlaMint-GR_2021-01-27-S1-commons.seg1534">Σε τι απαντάει, λοιπόν, αυτή η πολιτική; Απαντάει στις ανάγκες των επιχειρηματικών ομίλων, ιδιαίτερα του εφοπλιστικού κεφαλαίου, του κεφαλαίου που δραστηριοποιείται στον χώρο του τουρισμού ή και της ενέργειας. Δημιουργεί η Κυβέρνηση μια σειρά από εργαλεία, για να μπορέσει να αξιοποιήσει προς όφελος των κεφαλαιοκρατών τα χρηματοδοτικά πακέτα του Ταμείου Ανάπτυξης και Ανθεκτικότητας της Ευρωπαϊκής Ένωσης και του νέου ΕΣΠΑ, που όμως αυτά τα πακέτα δεν έρχονται με το αζημίωτο στην Ελλάδα, έχουν ως προϋπόθεση την προώθηση των αναδιαρθρώσεων, των αντιλαϊκών αναδιαρθρώσεων, την ακόμη μεγαλύτερη απελευθέρωση στην αγορά εργασίας και σε μια σειρά άλλους τομείς.</seg>
                    <seg xml:id="ParlaMint-GR_2021-01-27-S1-commons.seg1535">Από αυτή την άποψη, το «ζεστό χρήμα» το οποίο φιλοδοξεί να διαχειρισθεί η Κυβέρνηση προς όφελος των επιχειρηματικών ομίλων γίνεται θυσιάζοντας τα δικαιώματα των εργαζομένων, τα δικαιώματα της νέας γενιάς, συνολικότερα του λαού μας. Αλλά η διαπάλη ανάμεσα στην Κυβέρνηση και στην Αξιωματική Αντιπολίτευση και άλλα κόμματα που είχαν κυβερνήσει, όπως το ΚΙΝΑΛ, ήταν όχι μόνο για το ολοκληρωμένο σχέδιο, αλλά και για τις άγονες γραμμές. Φανταστείτε ότι μιλάμε το 2021 για άγονες γραμμές.</seg>
                    <seg xml:id="ParlaMint-GR_2021-01-27-S1-commons.seg1536">Ο ΣΥΡΙΖΑ κατηγορούσε την Κυβέρνηση ότι υποχρηματοδοτεί τις άγονες γραμμές, ενώ η Κυβέρνηση και οι Βουλευτές της Νέας Δημοκρατίας πανηγύριζαν ότι δεν έμεινε εν μέσω πανδημίας κανένα νησί αποκομμένο. Σιγά το κατόρθωμα! Το 2021 τα λέτε αυτά; Και για ποιο πράγμα; Για το ότι υπήρχε η στοιχειώδης σύνδεση των νησιών και όχι η αναγκαία. Κι όλα αυτά με το αζημίωτο για τις ακτοπλοϊκές εταιρείες, χρυσοπληρώνοντας τις ακτοπλοϊκές εταιρείες. Και μάλιστα ο διαγκωνισμός αυτός έγινε για το ποιος έδωσε τα περισσότερα χρήματα στους ακτοπλόους, λες και αυτά τα χρήματα δεν βγαίνουν από την τσέπη των εργαζομένων, των αυτοαπασχολούμενων, των επαγγελματιών, των αγροτών, οι οποίοι στενάζουν από τη φορολογία.</seg>
                    <seg xml:id="ParlaMint-GR_2021-01-27-S1-commons.seg1537">Έτσι, λοιπόν, το νομοσχέδιο το οποίο φέρνει για συζήτηση σήμερα η Κυβέρνηση, και το πρώτο κομμάτι αλλά και το υπόλοιπο, είναι κομμένο και ραμμένο στις ανάγκες των εφοπλιστών.</seg>
                    <seg xml:id="ParlaMint-GR_2021-01-27-S1-commons.seg1538">Ισχυρίστηκε ο κύριος Υπουργός κατά τη διάρκεια της ομιλίας του ότι με την πολιτική της η Κυβέρνηση θέλει να στηρίξει τους ναυτεργάτες. Μάλιστα, υπάρχει και το άρθρο 16, που έχει και τον τίτλο «Μέτρα στήριξης της ναυτικής εργασίας».</seg>
                    <seg xml:id="ParlaMint-GR_2021-01-27-S1-commons.seg1539">Αλήθεια, το πιστεύετε αυτό το πράγμα; Ή προσπαθείτε να συγκαλύψετε, παρουσιάζοντας το μαύρο άσπρο, ότι τα μέτρα τα οποία παίρνετε είναι σε βάρος των ναυτεργατών; Εκεί, στο άρθρο 16, δεν περιέχεται η αναστολή των συμβάσεων των ναυτεργατών; Και στο όνομα τίνος πράγματος ως αντιστάθμισμα; Ένα επίδομα φιλανθρωπίας.</seg>
                    <seg xml:id="ParlaMint-GR_2021-01-27-S1-commons.seg1540">Εσείς ως Κυβέρνηση, ο ίδιος Υπουργός μάλιστα, δεν φέρατε το καλοκαίρι του 2020 την κατάργηση των συλλογικών συμβάσεων στην ποντοπόρο ναυτιλία; Γιατί το κάνατε αυτό; Για να είναι ακόμη πιο φτηνοί οι ναυτεργάτες που δουλεύουν στην ποντοπόρο ναυτιλία και μάλιστα άνοιξε η όρεξη και των ακτοπλόων σε μια τέτοια διαδικασία.</seg>
                    <seg xml:id="ParlaMint-GR_2021-01-27-S1-commons.seg1541">Οι κυβερνήσεις διαχρονικά δεν έχουν αλλάξει προς το χειρότερο τις οργανικές συνθέσεις στα καράβια; Έχουν γίνει αλλεπάλληλες αλλαγές των οργανικών συνθέσεων, με αποτέλεσμα την εντατικοποίηση των εργαζομένων, την απελευθέρωση του ωραρίου, τα ατυχήματα αλλά και τους θανάτους οι οποίοι καταγράφονται στα πλοία.</seg>
                    <seg xml:id="ParlaMint-GR_2021-01-27-S1-commons.seg1542">Μάλιστα, η Κυβέρνηση φτάνει στο σημείο το ανεκδιήγητο πρόστιμο, το οποίο είχαν και οι προηγούμενες κυβερνήσεις, των πεντακοσίων ευρώ ανά περίπτωση αν δεν τηρείται το ωράριο, να το κάνει χίλια ευρώ ανά καράβι και όχι ανά περίπτωση. Σοβαρά μιλάτε; Έσταξε η μύγα ξύγκι, δηλαδή! Είναι σαν να λέτε με άλλα λόγια, κύριοι της Κυβέρνησης, στους εφοπλιστές: «Τσακίστε τα ωράρια, εντατικοποιήστε την εργασία των ναυτεργατών, για να μπορέσετε να πληρώσετε ένα πρόστιμο χιλίων ευρώ.». Σιγά τα ωά, όταν οι εφοπλιστές βγάζουν αμύθητα κέρδη από αυτή τη διαδικασία!</seg>
                    <seg xml:id="ParlaMint-GR_2021-01-27-S1-commons.seg1543">Και αυτό ακριβώς είναι το παράδοξο, το οποίο δεν παρατηρείται βεβαίως μόνο επί των ημερών της Κυβέρνησης της Νέας Δημοκρατίας, αλλά και των προηγούμενων κυβερνήσεων: Οι εφοπλιστές να χτίζουν κάθε χρόνο, είτε αγοράζοντας μεταχειρισμένα είτε χτίζοντας καινούργια καράβια ύψους δεκάδων δισεκατομμυρίων ευρώ, και ταυτόχρονα οι θέσεις απασχόλησης να μειώνονται, περισσότεροι ναυτεργάτες να είναι άνεργοι. Βεβαίως, όλα αυτά τα ζητήματα είναι δεμένα μέσα από τη λογική της διασφάλισης ακριβώς των συμφερόντων των εφοπλιστών για ακόμη πιο φτηνούς εργαζόμενους και όχι μόνο.</seg>
                    <seg xml:id="ParlaMint-GR_2021-01-27-S1-commons.seg1544">Μια σειρά από άλλα άρθρα είναι ακριβώς όχι μόνο δώρα, αλλά κάτι παραπάνω προς το εφοπλιστικό κεφάλαιο, όπως είναι το άρθρο 22 για το πιστοποιητικό πλοήγησης, που επί της ουσίας δίνετε το δικαίωμα στους πρώτους και δεύτερους καπετάνιους να πάρουν ένα πιστοποιητικό πλοήγησης και να μην έχουν ανάγκη την Πλοηγική Υπηρεσία. Δηλαδή τι λέτε; Αυτή σας η επιλογή, για να το πω και διαφορετικά, ποιον εξυπηρετεί: Εξυπηρετεί την ασφάλεια των θαλάσσιων μεταφορών ή εξυπηρετεί την κερδοφορία των εφοπλιστικών εταιρειών; Το δεύτερο, την κερδοφορία των εφοπλιστικών εταιρειών.</seg>
                    <seg xml:id="ParlaMint-GR_2021-01-27-S1-commons.seg1545">Έτσι, λοιπόν, δεν διστάζετε να παίξετε στα ζάρια, κύριοι της Κυβέρνησης, την ασφάλεια των θαλάσσιων μεταφορών, μόνο και μόνο για να κερδίζουν οι κεφαλαιοκράτες.</seg>
                    <seg xml:id="ParlaMint-GR_2021-01-27-S1-commons.seg1546">Και, βεβαίως, προχωράτε με άλλες διατάξεις στην αποψίλωση και του παραμικρού εμποδίου που σχετιζόταν με την προστασία του περιβάλλοντος, την προστασία της δημόσιας υγείας, των ανθρωπίνων δικαιωμάτων από τις επιχειρήσεις που δραστηριοποιούνται στη θαλάσσια οικονομία. Αναφέρθηκαν και από τους ομιλητές του ΚΚΕ και από την εισηγήτρια πολύ συγκεκριμένα παραδείγματα. Μέσα σε αυτή τη διαδικασία εντάσσεται ακόμη περισσότερο η αποψίλωση των αρμοδιοτήτων της Ρυθμιστικής Αρχής Λιμένων.</seg>
                    <seg xml:id="ParlaMint-GR_2021-01-27-S1-commons.seg1547">Η θέση του ΚΚΕ είναι γνωστή για τις ανεξάρτητες αρχές. Ως κόμμα είμαστε αντίθετοι με τη δημιουργία ανεξάρτητων αρχών, γιατί πρόκειται για κρατικές αρχές. Μόνο που οι κυβερνήσεις μεταβιβάζουν τις ευθύνες και τις αρμοδιότητες αυτές στις αρχές, για να μπορεί να υλοποιείται η αντιλαϊκή πολιτική και να μη λογοδοτεί η Κυβέρνηση, αλλά οι διάφορες υποτιθέμενες ανεξάρτητες αρχές.</seg>
                    <seg xml:id="ParlaMint-GR_2021-01-27-S1-commons.seg1548">Έτσι, λοιπόν, είναι φανερό ότι τα προβλήματα που αντιμετωπίζουν οι εργαζόμενοι, τα λαϊκά στρώματα των νησιών μας, συνολικά η εργατική τάξη και η λαϊκή οικογένεια στη χώρα μας δεν μπορούν να αντιμετωπισθούν παρά μόνο σε μια ανειρήνευτη πάλη και σύγκρουση με την πολιτική της εκάστοτε κυβέρνησης, με τα κόμματα που εξυπηρετούν τα συμφέροντα του κεφαλαίου, με τους ίδιους τους μονοπωλιακούς ομίλους. Μόνο έτσι μπορούν να προασπίσουν τα δικαιώματα, αλλά και να βάλουν στο επίκεντρό τους την ικανοποίηση των αναγκών. Γι' αυτόν ακριβώς τον λόγο ο μόνος δρόμος που είναι προς όφελος του λαού είναι να έρθει σε οριστική ρήξη με την εξουσία τον πλουτοκρατών. Είμαστε καθαροί ως ΚΚΕ: Η μόνη διέξοδος προς όφελος του λαού είναι ο σοσιαλισμός και όχι ο καπιταλισμός, που γίνεται όλο και πιο απάνθρωπος.</seg>
                    <seg xml:id="ParlaMint-GR_2021-01-27-S1-commons.seg1549">Έτσι, λοιπόν, για παράδειγμα, η υπεροχή του σοσιαλιστικού συστήματος και στον τομέα των μεταφορών είναι τεράστια σε σύγκριση με τον καπιταλισμό, όπου εκεί ο κρατικός φορέας μεταφορών που θα έχει την ευθύνη του συνόλου των μεταφορών όχι ανταγωνιστικά μεταξύ τους, αλλά συμπληρωματικά, θα μπορεί ακριβώς να αξιοποιεί το σύνολο των μεταφορικών υποδομών, αξιοποιώντας όλες τις μορφές μεταφοράς, για να καλυφθούν οι μεταφορικές ανάγκες του λαού αλλά και οι ανάγκες ανάπτυξης των παραγωγικών δραστηριοτήτων στα νησιά και στην ηπειρωτική χώρα.</seg>
                    <seg xml:id="ParlaMint-GR_2021-01-27-S1-commons.seg1550">Στο επίκεντρο αυτής της παραγωγικής διαδικασίας θα είναι ικανοποίηση των λαϊκών αναγκών, μέσα από την κοινωνικοποίηση των μέσων παραγωγής, την αξιοποίηση των επιτευγμάτων της έρευνας και της τεχνολογίας προς όφελος του λαού και όχι προς όφελος της κερδοφορίας των καπιταλιστικών επιχειρήσεων - βλέπουμε τον εμπορικό πόλεμο και τις διαστάσεις που έχει πάρει ο εμπορικός πόλεμος και ο κρατικός πόλεμος για το εμβόλιο, που αποτελεί μια ακόμη τρανή απόδειξη του παρασιτικού χαρακτήρα του καπιταλιστικού συστήματος - και βεβαίως η αποδέσμευση από την Ευρωπαϊκή Ένωση και από τους άλλους ιμπεριαλιστικούς οργανισμούς. Από αυτή την άποψη, είναι δεδομένη η θέση του ΚΚΕ απέναντι και στο συγκεκριμένο νομοθέτημα.</seg>
                    <seg xml:id="ParlaMint-GR_2021-01-27-S1-commons.seg1551">Ευχαριστώ πολύ, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u313" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1552">Ευχαριστούμε κι εμείς, κύριε Καραθανασόπουλε, και για την τήρηση του χρόνου.</seg>
                    <seg xml:id="ParlaMint-GR_2021-01-27-S1-commons.seg1553">Τον λόγο έχει ο Βουλευτής του ΣΥΡΙΖΑ - Προοδευτική Συμμαχία κ. Κωνσταντίνος Ζαχαριάδης για επτά λεπτά.</seg>
                </u>
                <u xml:id="ParlaMint-GR_2021-01-27-S1-commons.u314" ana="#regular" who="#ΖΑΧΑΡΙΑΔΗΣ_ΕΜΜΑΝΟΥΗΛ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1554">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1555">Σήμερα, είναι η Ημέρα Μνήμης των Ελλήνων Εβραίων μαρτύρων και ηρώων του Ολοκαυτώματος. Τι εννοούμε όμως «μνήμη»; Η μνήμη είναι μία διαρκής μάχη ενάντια στον ρατσισμό, το μίσος, τη μισαλλοδοξία, τον σκοταδισμό. Είναι ο αγώνας για πολλά από αυτά που σηκώνουν κεφάλι σήμερα στην Ευρώπη και πρέπει να μπουν ξανά στο χρονοντούλαπο της ιστορίας. Μνήμη είναι ο καθημερινός αγώνας ενάντια στη λήθη. Μνήμη είναι πολιτικές συνοχής και πολιτικές αλληλεγγύης. Το «ποτέ πια ναζί», «ποτέ πια φασίστες» μπορεί - και πρέπει - να είναι και ασκούμενες πολιτικές.</seg>
                    <seg xml:id="ParlaMint-GR_2021-01-27-S1-commons.seg1556">Σαν σήμερα, εβδομήντα έξι χρόνια πριν, γράφεται ότι απελευθερώθηκε το Άουσβιτς. Δεν είναι έτσι. Σαν σήμερα, εβδομήντα έξι χρόνια πριν, ο Κόκκινος Στρατός απελευθέρωσε το Άουσβιτς. Αυτό πρέπει να το θυμόμαστε όλοι σε μια χώρα που πρόσφατα τρίτο κόμμα ήταν οι ναζί. Να το θυμόμαστε όλοι, σε μία χώρα που ο Χρήστος Παππάς παραμένει ακόμα ασύλληπτος. Να το θυμόμαστε κόντρα στους αναθεωρητές της ιστορίας στην Ελλάδα και στην Ευρώπη.</seg>
                    <seg xml:id="ParlaMint-GR_2021-01-27-S1-commons.seg1557">Βλέπω σε πολλές ομιλίες συναδέλφων της Νέας Δημοκρατίας να «σηκώνουν» το θέμα της μήνυσης και της αγωγής του Αλέξη Τσίπρα για τη δήθεν βίλα στο Σούνιο. Αυτό αποτελεί τρομερό θράσος!</seg>
                    <seg xml:id="ParlaMint-GR_2021-01-27-S1-commons.seg1558">Θέλω πραγματικά, συνάδελφοι, να σας ρωτήσω: Πιστεύετε ότι το πολιτικό σύστημα πρέπει να είναι οχυρωμένο από συκοφάντες, από fake news, από «κιτρινισμό» και από δολοφονίες χαρακτήρα; Το πιστεύετε; Πώς πρέπει να αντιδρά ένας πολιτικός όταν αισθάνεται ότι τον συκοφαντούν, ότι δέχεται λάσπη, ότι προσπαθούν με ψέματα να αποπροσανατολίσουν την κοινή γνώμη, ότι συντελείται επικοινωνιακός βομβαρδισμός για ν' αλλάξει η ατζέντα;</seg>
                    <seg xml:id="ParlaMint-GR_2021-01-27-S1-commons.seg1559">Έχετε εμπιστοσύνη στη δικαιοσύνη; Αν η δικαιοσύνη πει ότι αυτοί οι οποίοι έγραψαν και είπαν αυτά είναι συκοφάντες, ψεύτες, «κίτρινοι», τότε εσείς, η Νέα Δημοκρατία, που βγάλατε δεκάδες ανακοινώσεις, σχόλια και παραπολιτικά και αναλύσεις, τι είστε; Θα ζητήσετε συγγνώμη; Ή επιμένετε ως Νέα Δημοκρατία για τη δημοσιότητα που δώσατε στο θέμα; Όμως, έτσι είναι πάντα οι συκοφάντες. Είναι θρασύδειλοι και κλαψουρίζουν λίγο πριν λάμψει η αλήθεια, λίγο πριν καταρρεύσει το ψέμα.</seg>
                    <seg xml:id="ParlaMint-GR_2021-01-27-S1-commons.seg1560">Ξεχάσατε τη δημοσιογράφο που παραιτήθηκε λίγες βδομάδες πριν καταγγέλλοντας εκβιασμούς, στραγγαλισμούς και πιέσεις από το Μέγαρο Μαξίμου; Αυτή είναι η πραγματικότητα. Αυτός είναι ο δημόσιος λόγος και ο δημόσιος διάλογος στη χώρα.</seg>
                    <seg xml:id="ParlaMint-GR_2021-01-27-S1-commons.seg1561">Με αφορμή και τα χθεσινά, η δημοκρατική ευαισθησία της Κυβέρνησης Μητσοτάκη μπορεί να συνοψισθεί στο εξής: Οι πολίτες υποχρεούνται να μην κάνουν συγκεντρώσεις διαμαρτυρίας λόγω της πανδημίας. Η Κυβέρνηση, όμως, δικαιούται να ρυθμίζει εν μέσω πανδημίας και με το Κοινοβούλιο αντικειμενικά να υπολειτουργεί ό,τι θέλει που δεν έχει σχέση με την πανδημία, χωρίς κοινωνικό διάλογο, χωρίς κοινωνικές αντιστάσεις, με λιγότερες ομιλίες και συνεδριάσεις στη Βουλή, με τα media να δίνουν το 60% του χρόνου στα πάνελ στη Νέα Δημοκρατία, που πήρε 40%, ενώ το υπόλοιπο 40% του χρόνου κατανέμεται σ' αυτούς οι οποίοι πήραν 60%. Και σε αυτό δεν βάζω τα ανεξάρτητα σχόλια, τα οποία κάνουν στα διάφορα πάνελ. Και αυτά είναι τα στοιχεία του Εθνικού Συμβουλίου Ραδιοτηλεόρασης. Δεν είναι τα στοιχεία του ΣΥΡΙΖΑ. Αυτή είναι, λοιπόν, η λειτουργία της δημοκρατίας μας εν μέσω πανδημίας;</seg>
                    <seg xml:id="ParlaMint-GR_2021-01-27-S1-commons.seg1562">Μάθαμε την προηγούμενη βδομάδα από τον Παγκόσμιο Ιατρικό Σύλλογο ότι και στα μέσα μαζικής μεταφοράς ο κορωνοϊός κολλάει. Φαίνεται ότι και στις σχολικές τάξεις ο κορωνοϊός κολλάει. Τι έκανε η οργανωμένη πολιτεία ένα χρόνο τώρα για να μεταβάλει τις συνθήκες συγχρωτισμού σε οργανωμένες δομές, σχολικές αίθουσες και μέσα μαζικής μεταφοράς; Πολλές φορές τίποτα. Πολλές φορές πολύ λιγότερα σε σχέση με άλλες χώρες.</seg>
                    <seg xml:id="ParlaMint-GR_2021-01-27-S1-commons.seg1563">Διότι η Κυβέρνηση δεν είχε - και δεν έχει - σχέδιο. Διότι η Κυβέρνηση βρίσκει διαρκώς δικαιολογίες. Όλο τής φταίει κάποιος άλλος. Το καλοκαίρι έφταιγαν η νεολαία και οι πλατείες. Τώρα φταίνε οι συναθροίσεις.</seg>
                    <seg xml:id="ParlaMint-GR_2021-01-27-S1-commons.seg1564">Θέλω, όμως, να πω κάτι με αφορμή και το αυριανό. Όσοι βρισκόμαστε σε κοινωνικούς αγώνες και σε δρόμους βρισκόμαστε εκεί - και θα βρισκόμαστε εκεί - για σκοπούς οι οποίοι υπηρετούν την ανθρώπινη ζωή, τη δημόσια υγεία, την αλληλεγγύη στον συνάνθρωπό μας. Κανείς δεν διαδηλώνει ούτε για να αρρωστήσει ο ίδιος ούτε για να αρρωστήσει ο διπλανός. Και να ξέρετε ότι όλος αυτός ο αγώνας που δίνουμε ως κοινωνία εδώ και έναν χρόνο, για ένα μεγάλο μέρος από εμάς είναι μία νοητή καθημερινή πορεία για τη δημόσια υγεία, για τη θωράκιση του ΕΣΥ, για τα δικαιώματα των υγειονομικών. Είναι μια νοητή πορεία για μια κοινωνία με περισσότερη ελευθερία, κοινωνική και ατομική, μία κοινωνία με μικρότερη ανισότητα και ίσες αφετηρίες και ευκαιρίες, μια κοινωνία αλληλέγγυα και συνεκτική, όπου ο ένας βοηθά τον άλλο για να βγούμε από την κρίση και δεν θα τον υπονομεύει, δεν θα τον κανιβαλίζει. Γι' αυτή την κοινωνία αγωνιζόμαστε και τώρα και μετά την πανδημία.</seg>
                    <seg xml:id="ParlaMint-GR_2021-01-27-S1-commons.seg1565">Ως προς το νομοσχέδιο, η εκπόνηση μιας εθνικής στρατηγικής είναι αυτονόητα αναγκαίο βήμα και κατ' αρχάς είναι θετικό. Όμως, μια σειρά προβλημάτων καθιστούν την εθνική στρατηγική ένα κυριολεκτικά κενό γράμμα.</seg>
                    <seg xml:id="ParlaMint-GR_2021-01-27-S1-commons.seg1566">Σε αυτό το νομοσχέδιο περισσεύουν η ασάφεια και τα ευχολόγια. Για παράδειγμα, στο άρθρο 4 ορίζονται ως πεδία πολιτικής σ' ένα ευρύτατο φάσμα τομέων, χωρίς καν να γίνεται προσπάθεια προσδιορισμού συγκεκριμένων δραστηριοτήτων.</seg>
                    <seg xml:id="ParlaMint-GR_2021-01-27-S1-commons.seg1567">Επίσης, δεν γίνεται πουθενά στο νομοσχέδιο προσπάθεια διάκρισης της θαλάσσιας πολιτικής από τη νησιωτική πολιτική. Προφανώς υπάρχει επικάλυψη και συνδέονται, όμως δεν ταυτίζονται. Όχι απλά δεν γίνεται προσπάθεια διασύνδεσης των προτεινόμενων δράσεων και εργαλείων με το μεταφορικό ισοδύναμο, τον πυρήνα, δηλαδή, της υφιστάμενης νησιωτικής πολιτικής, αλλά δεν γίνεται καν ονομαστική αναφορά σε αυτό. Ελπίζουμε τουλάχιστον να μη σηματοδοτεί αυτό οποιαδήποτε σκέψη υπονόμευσης της εμβληματικής πολιτικής που ξεκίνησε επί των ημερών μας.</seg>
                    <seg xml:id="ParlaMint-GR_2021-01-27-S1-commons.seg1568">Προβλέπονται τέσσερα χρηματοδοτικά εργαλεία, χωρίς καν ενδεικτικό προϋπολογισμό. Οι πηγές χρηματοδότησής τους αναφέρονται με εντελώς γενικόλογο τρόπο, χωρίς προσπάθεια προσδιορισμού για το πώς μπορούν αυτές να αξιοποιηθούν. Επιπλέον, δεν εξηγείται πώς συνδέονται αυτά με τομεακά εργαλεία και τα περιφερειακά ΕΣΠΑ ή με πρωτοβουλίες, όπως τα ειδικά αναπτυξιακά για το βόρειο και το νότιο Αιγαίο.</seg>
                    <seg xml:id="ParlaMint-GR_2021-01-27-S1-commons.seg1569">Απουσιάζει, λοιπόν, σχεδόν ολοκληρωτικά το στοιχείο της διαβούλευσης και της ενεργού εμπλοκής της τοπικής κοινωνίας στη διαμόρφωση της εθνικής στρατηγικής.</seg>
                    <seg xml:id="ParlaMint-GR_2021-01-27-S1-commons.seg1570">Κύριε Υπουργέ, ακούστε τις θετικές προτάσεις και τις αντιπροτάσεις του ΣΥΡΙΖΑ - Προοδευτική Συμμαχία για τη νησιωτικότητα και τη νησιωτική πολιτική. Μη νομοθετείτε μονίμως στο όνομα συμφερόντων. Μην αποδυναμώνετε και μην καταργείτε ρυθμιστικές αρχές.</seg>
                    <seg xml:id="ParlaMint-GR_2021-01-27-S1-commons.seg1571">Δυστυχώς - και κλείνω με αυτό, κύριε Πρόεδρε, και ευχαριστώ - μ' εσάς στην Κυβέρνηση ελεγχόμενος και ελεγκτής είναι το ίδιο χέρι που γράφει το νομοσχέδιο.</seg>
                    <seg xml:id="ParlaMint-GR_2021-01-27-S1-commons.seg1572">Ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u315" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1573">Κι εμείς ευχαριστούμε και για την τήρηση του χρόνου.</seg>
                    <seg xml:id="ParlaMint-GR_2021-01-27-S1-commons.seg1574">Τον λόγο έχει ο Βουλευτής της Νέας Δημοκρατίας κ. Αθανάσιος Λιούπης για επτά λεπτά.</seg>
                    <seg xml:id="ParlaMint-GR_2021-01-27-S1-commons.seg1575">Να σας ενημερώσω ότι πρέπει να μιλήσουν άλλοι είκοσι ένας συνάδελφοι. Καταλαβαίνετε ότι η τήρηση του χρόνου πρέπει να είναι ευλαβική.</seg>
                    <seg xml:id="ParlaMint-GR_2021-01-27-S1-commons.seg1576">Κύριε συνάδελφε, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u316" ana="#regular" who="#ΛΙΟΥΠΗΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1577">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1578">Κύριε Υπουργέ, κυρίες και κύριοι συνάδελφοι, το σημερινό νομοσχέδιο αφορά στον σχεδιασμό της θαλάσσιας πολιτικής μας σε βάθος χρόνου, με συγκεκριμένες στρατηγικές, που αναθεωρούνται με βάση τις εκάστοτε συνθήκες και ανάγκες. Στην ουσία χαράσσεται η γραμμή των απαραίτητων πρώτων ενεργειών, για να αποκτήσει για πρώτη φορά η χώρα μας συγκεκριμένη και στοχευμένη θαλάσσια και νησιωτική πολιτική. Στο επίκεντρο βρίσκεται η εθνική στρατηγική, η οποία καταρτίζεται με γνώμονα την αναπτυξιακή προοπτική των νησιών και της θαλάσσιας οικονομίας. Περιλαμβάνει αναλυτικές καταγραφές για τα προβλήματα κάθε περιοχής, με ιδιαίτερη έμφαση σε ομάδες κοινωνικές ξεχωριστά, όπως τα άτομα με αναπηρία. Βασική επιδίωξη είναι η αειφόρος ανάπτυξη των νησιωτικών οικονομιών, θέτοντας ως προτεραιότητα τα μικρά και απομακρυσμένα νησιά.</seg>
                    <seg xml:id="ParlaMint-GR_2021-01-27-S1-commons.seg1579">Η εθνική στρατηγική καταρτίζεται ανά πενταετία, ένα εύλογο χρονικό διάστημα για να αποδώσουν καρπούς οι κατευθύνσεις που χαράσσει, ενώ υπόκειται σε ετήσια αξιολόγηση. Στο πλαίσιο υλοποίησης της εθνικής στρατηγικής συστήνεται Εθνικό Μητρώο Φορέων Θαλάσσιας Οικονομίας, ενώ δημιουργείται ψηφιακή Πλατφόρμα Ενιαίας Παρακολούθησης και Τεκμηρίωσης. Έτσι, καταγράφονται τα στατιστικά δεδομένα που προκύπτουν από την εφαρμογή της στρατηγικής. Φυσικά, πέραν του σχεδιασμού απαιτείται η κατάλληλη χρηματοδότηση για δράσεις που προωθούνται. Παρέχονται διάφορα χρηματοδοτικά εργαλεία.</seg>
                    <seg xml:id="ParlaMint-GR_2021-01-27-S1-commons.seg1580">Με το ειδικό πρόγραμμα «ΝΕΑΡΧΟΣ» υλοποιούνται έργα στις υποδομές των λιμένων, στην ανάπτυξη θαλάσσιων μεταφορών του τουρισμού, στη μετακίνηση και στις ανάγκες διαβίωσης των νησιωτών. Υπάρχει ειδική πρόβλεψη στην ανάπτυξη υποδομών και δικτύων διαχείρισης και διανομής ύδατος στα μικρά και απομακρυσμένα νησιά. Το πρόγραμμα υλοποιείται με τη συνεργασία των φορέων της γενικής κυβέρνησης, των Οργανισμών Τοπικής Αυτοδιοίκησης και άλλων οργανισμών του δημοσίου, με επενδυτικά δάνεια από το Ταμείο Παρακαταθηκών και Δανείων, που αποπληρώνονται με κεφάλαια του ΠΔΕ του Υπουργείου Ναυτιλίας και φυσικά προγραμμάτων ΕΣΠΑ.</seg>
                    <seg xml:id="ParlaMint-GR_2021-01-27-S1-commons.seg1581">Ενισχύεται η νησιωτική επιχειρηματικότητα με πρόγραμμα χρηματοδότησης από το Πρόγραμμα Δημοσίων Επενδύσεων για τη στήριξη και ανάπτυξη μεσαίων, μικρών και πολύ μικρών επιχειρήσεων της θαλάσσιας οικονομίας.</seg>
                    <seg xml:id="ParlaMint-GR_2021-01-27-S1-commons.seg1582">Συστήνεται Ταμείο Θαλάσσιας - Γαλάζιας Οικονομίας για τη χρηματοδότηση επενδυτικών σχεδίων καινοτόμου επιχειρηματικότητας στη θαλάσσια οικονομία, τη γαλάζια ανάπτυξη, τη ναυτιλιακή τεχνολογία και τον ναυπηγικό εξοπλισμό.</seg>
                    <seg xml:id="ParlaMint-GR_2021-01-27-S1-commons.seg1583">Στο νομοσχέδιο περιλαμβάνεται κεφάλαιο που αφορά τη στήριξη των ναυτικών που πλήττονται από την πανδημία. Συνεχίζεται η αποζημίωση ειδικού σκοπού για τους ναυτικούς που βρίσκονται σε αναστολή εργασίας και προβλέπεται και η διαδικασία χορήγησης επιδόματος Πάσχα και Χριστουγέννων.</seg>
                    <seg xml:id="ParlaMint-GR_2021-01-27-S1-commons.seg1584">Εξαιτίας των οικονομικών συνεπειών της πανδημίας στην ναυτιλία μειώνονται κατά 20% όλα τα ανταποδοτικά δικαιώματα προσόρμησης, ελλιμενισμού πλοίων και επαγγελματικών αλιευτικών σκαφών, πλην των κρουαζιερόπλοιων, για τους μήνες Νοέμβριο - Δεκέμβριο του 2020 και Ιανουάριο του 2021. Δίνεται νέα ώθηση στις επιχειρήσεις ναυπήγησης και επισκευής ξύλινων σκαφών έως σαράντα μέτρων, τα γνωστά καρνάγια, με τη νομοθετική ρύθμιση που επιτρέπει να κάνουν χρήση του αιγιαλού και της παραλίας για τις εργασίες τους.</seg>
                    <seg xml:id="ParlaMint-GR_2021-01-27-S1-commons.seg1585">Τέλος, με τις ρυθμίσεις για το Λιμενικό Σώμα και την Ελληνική Ακτοφυλακή δίνονται λύσεις σε μια σειρά από επιμέρους ζητήματα. Ο Αρχηγός του Λιμενικού Σώματος επιφορτίζεται με την έκδοση κανονισμού για θέματα οργάνωσης και λειτουργίας του λιμεναρχείου του Αγίου Όρους και αξιοποιούνται οι πίνακες επιλαχόντων των διαγωνισμών του 2019 για δόκιμους σημαιοφόρους και λιμενοφύλακες, ώστε να καλυφθούν οι κενές οργανικές θέσεις του Λιμενικού.</seg>
                    <seg xml:id="ParlaMint-GR_2021-01-27-S1-commons.seg1586">Είμαστε μια χώρα που περικλείεται από θάλασσα, με περίπου έξι χιλιάδες νησιά και βραχονησίδες και στηρίζει ένα μεγάλο μέρος της εθνικής μας οικονομίας στην τουριστική αξιοποίηση των νησιών και των παραθαλάσσιων ζωνών της. Η χάραξη θαλάσσιας πολιτικής σε στέρεες βάσεις θα έπρεπε να είναι εδώ και χρόνια προτεραιότητά μας.</seg>
                    <seg xml:id="ParlaMint-GR_2021-01-27-S1-commons.seg1587">Η κατά περίπτωση θέσπιση αποσπασματικών μέτρων για την τόνωση των νησιών και των νησιωτών μας δεν αρκεί για να λύσει τα χρόνια προβλήματα και να δώσει την απαραίτητη ώθηση.</seg>
                    <seg xml:id="ParlaMint-GR_2021-01-27-S1-commons.seg1588">Η Κυβέρνηση, αξιοποιώντας και πάλι εργαλεία ψηφιοποίησης και απλοποίησης διαδικασιών, αλλά κυρίως επιχειρώντας να προσεγγίσει ολιστικά τα προβλήματα του νησιωτικού χώρου, θέτει τις βάσεις για τη βιώσιμη ανάπτυξη της θαλάσσιας οικονομίας.</seg>
                    <seg xml:id="ParlaMint-GR_2021-01-27-S1-commons.seg1589">Βεβαίως, όλα αυτά για να πραγματοποιηθούν έχουν ως προαπαιτούμενο την επίλυση ζητημάτων που ταλαιπωρούν πολλά νησιά, όπως τις Σποράδες στη Μαγνησία, με προβλήματα σε θέματα ακτοπλοϊκής συγκοινωνίας, σε θέματα υποδομών στους λιμένες και σε θέματα κάλυψης των αναγκών διαβίωσης για τους μόνιμους κάτοικους.</seg>
                    <seg xml:id="ParlaMint-GR_2021-01-27-S1-commons.seg1590">Όλα αυτά γίνονται προτεραιότητα στο πλαίσιο της εθνικής στρατηγικής. Καταγράφονται τα προβλήματα, οι ελλείψεις και οι ανάγκες. Τα νησιά μας - και μάλιστα τα πιο μικρά και απομακρυσμένα - αποκτούν φωνή στο πλαίσιο της εθνικής πολιτικής και οι νησιώτες έχουν πρόσβαση σε επιπλέον χρηματοδότηση και επιχειρηματικές ευκαιρίες.</seg>
                    <seg xml:id="ParlaMint-GR_2021-01-27-S1-commons.seg1591">Στη θάλασσα οφείλουμε ως λαός την ακμή μας και την ευημερία από την αρχαιότητα. Καιρός, λοιπόν, είναι να αποδώσουμε στη θάλασσά μας και τα νησιά μας τη σημασία που τους πρέπει και τους αναλογεί.</seg>
                    <seg xml:id="ParlaMint-GR_2021-01-27-S1-commons.seg1592">Ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u317" ana="#chair" who="#ΜΠΟΥΡΑΣ_ΚΩΝΣΤΑΝΤΙΝΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg1593">Κι εμείς ευχαριστούμε για την τήρηση του χρόνου.</seg>
                    <seg xml:id="ParlaMint-GR_2021-01-27-S1-commons.seg1594">Τον λόγο τώρα έχει ο Βουλευτής της Νέας Δημοκρατίας κ. Νικόλαος Μανωλάκος για επτά λεπτά.</seg>
                </u>
                <u xml:id="ParlaMint-GR_2021-01-27-S1-commons.u318" ana="#regular" who="#ΜΑΝΩΛΑΚΟΣ_ΠΕΤΡΟΥ_ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg1595">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1596">Κύριε Υπουργέ, κυρίες και κύριοι Βουλευτές, η Κυβέρνησή μας, πιστή στις εξαγγελίες και στο μεταρρυθμιστικό της πρόγραμμα, φέρνει σήμερα ένα σημαντικό νομοσχέδιο, που αφορά στη νησιωτική πολιτική και στη θαλάσσια οικονομία.</seg>
                    <seg xml:id="ParlaMint-GR_2021-01-27-S1-commons.seg1597">Η χώρα μας, όπως γνωρίζετε, έχει την ιδιαιτερότητα να διαθέτει διάσπαρτα πάνω από έξι χιλιάδες μικρά και μεγάλα νησιά, από τα οποία τα διακόσια είκοσι επτά κατοικούνται. Και εύλογα αναρωτιέται κανείς τι έκανε τόσα χρόνια η ελληνική πολιτεία για τη νησιωτική ανάπτυξη. Αντί να την αναγάγει σε πρώτη προτεραιότητα και να αξιοποιήσει την απεριόριστη δυναμική που προσφέρει ο νησιωτικός χώρος, η έλλειψη οράματος, η αποσπασματικότητα και τα μικροκομματικά συμφέροντα δεν επέτρεψαν τη χάραξη μιας σοβαρής εθνικής πολιτικής που θα μετέτρεπε τα νησιά σε πηγή πλούτου για την ελληνική οικονομία.</seg>
                    <seg xml:id="ParlaMint-GR_2021-01-27-S1-commons.seg1598">Ποιο είναι το αποτέλεσμα; Τα νησιά μας, πέραν της όποιας τουριστικής ανάπτυξης, υποφέρουν από σοβαρότατα και χρόνια προβλήματα, ελλιπείς υποδομές ελλιμενισμού και σε πολλές περιπτώσεις ανύπαρκτα δίκτυα ύδρευσης και αποχέτευσης, απουσία διαχείρισης αποβλήτων και προβληματική ακτοπλοϊκή διασύνδεση, προβλήματα που τα συναντώ ιδιαίτερα στα νησιά της εκλογικής μου περιφέρειας, την Αίγινα, τον Πόρο, την Ύδρα, τις Σπέτσες, τα Κύθηρα και τα Αντικύθηρα.</seg>
                    <seg xml:id="ParlaMint-GR_2021-01-27-S1-commons.seg1599">Κοντολογίς, τα νησιά μας, αντί να έχουν αναδειχθεί σε βασικό μοχλό ανάπτυξης, οδηγό και «πνεύμονα» της οικονομίας, χωρίς καμμία προοπτική υγιούς ανάπτυξης έχουν αφεθεί. Αρκεί να σκεφθεί κανείς ότι από το 2000 και μετά, από τις ελάχιστες επιχειρήσεις που δραστηριοποιήθηκαν στα νησιά μας οι περισσότερες ήταν επιβαρυντικές για το περιβάλλον και απεχθείς για τις τοπικές κοινωνίες, ιχθυοκαλλιέργειες.</seg>
                    <seg xml:id="ParlaMint-GR_2021-01-27-S1-commons.seg1600">Κυρίες και κύριοι συνάδελφοι, σε μια τέτοια κατάσταση έρχεται σήμερα το νομοσχέδιο του Υπουργείου Εμπορικής Ναυτιλίας και Νησιωτικής Πολιτικής για να διαμορφώσει για πρώτη φορά πλαίσιο εθνικής στρατηγικής. Κύριοι στόχοι του είναι η βιώσιμη και αειφόρα ανάπτυξη της θαλάσσιας οικονομίας, η αντιμετώπιση των ζητημάτων της νησιωτικής συνοχής, η προώθηση των επενδύσεων και η δημιουργία βιώσιμων θέσεων απασχόλησης στους τομείς της θαλάσσιας οικονομίας και της γαλάζιας ανάπτυξης.</seg>
                    <seg xml:id="ParlaMint-GR_2021-01-27-S1-commons.seg1601">Ένα από τα πιο σοβαρά στοιχεία που εισάγει το σχέδιο νόμου είναι η σύσταση του Μητρώου Φορέων Θαλάσσιας Οικονομίας, όπου θα εγγράφονται όλοι οι φορείς που θα συμμετέχουν στην υλοποίηση της εθνικής στρατηγικής.</seg>
                    <seg xml:id="ParlaMint-GR_2021-01-27-S1-commons.seg1602">Επίσης, ένα εξίσου σημαντικό εργαλείο είναι και η Πλατφόρμα Ενιαίας Παρακολούθησης και Τεκμηρίωσης στους τομείς της εθνικής στρατηγικής, δηλαδή μια ψηφιακή πλατφόρμα όπου θα τηρούνται αρχεία και στοιχεία ιδιαίτερα σημαντικά για τη διασύνδεση, τη διαλειτουργικότητα και την ενημέρωση, συμβάλλοντας έτσι παράλληλα με τη διαφάνεια και στον έλεγχο.</seg>
                    <seg xml:id="ParlaMint-GR_2021-01-27-S1-commons.seg1603">Περαιτέρω στο σχέδιο νόμου καθορίζονται και χρηματοδοτικά εργαλεία για την πραγματοποίηση της υλοποίησης των δράσεων, πρώτον, με το πρόγραμμα «ΝΕΑΡΧΟΣ» για τη χρηματοδότηση των δημοσίων έργων, δεύτερον, με το ειδικό Πρόγραμμα Χρηματοδότησης Νησιωτικής Επιχειρηματικότητας για τις μικρές και πολύ μικρές επιχειρήσεις που δραστηριοποιούνται στη θαλάσσια οικονομία και, τρίτον, με το Ταμείο Γαλάζιας Οικονομίας, που θα χρηματοδοτεί δράσεις για την ανάπτυξη καινοτόμου επιχειρηματικότητας στη θαλάσσια οικονομία και στη γαλάζια ανάπτυξη.</seg>
                    <seg xml:id="ParlaMint-GR_2021-01-27-S1-commons.seg1604">Κύριε Υπουργέ, σε αυτό το σημείο θα ήθελα να σταθώ στην πρόταση του Εμπορικού και Βιομηχανικού Επιμελητηρίου Πειραιά, την οποία έχει υποβάλει και τη γνωρίζετε. Τη θεωρώ ιδιαίτερα εύστοχη και τη στηρίζω. Αφορά στη δημιουργία διαλυτηρίου πλοίων, που, πέρα από την αναγκαιότητά του, θα αποτελέσει και μιας πρώτης τάξεως προοπτική για τη δημιουργία θέσεων εργασίας, θα εξοικονομηθούν κεφάλαια από τον περιορισμό των εισαγωγών σκραπ - χάλυβα, αλλά και θα πάρει ανάσα ο ταλαιπωρημένος κλάδος των ναυπηγοεπισκευών, που τόσο έχει πληγεί τα τελευταία χρόνια.</seg>
                    <seg xml:id="ParlaMint-GR_2021-01-27-S1-commons.seg1605">Επίσης, κύριε Υπουργέ, να λάβετε υπ' όψιν σας ότι τα επόμενα τρία χρόνια δεκαοκτώ πλοία της ελληνικής ακτοπλοΐας, λόγω ηλικίας, βγαίνουν εκτός λειτουργίας και θα δοθούν για διάλυση.</seg>
                    <seg xml:id="ParlaMint-GR_2021-01-27-S1-commons.seg1606">Είναι δυνατόν να συνεχίζουμε την πολιτική να πηγαίνουν για διάλυση στην Ασία ή στην Τουρκία και από σκραπ ελληνικών πλοίων να κατασκευάζονται τουρκικά πολεμικά και ερευνητικά σκάφη;</seg>
                    <seg xml:id="ParlaMint-GR_2021-01-27-S1-commons.seg1607">Πλέον τούτου, όπως ήδη γνωρίζετε, υπάρχουν τα χρηματοδοτικά εργαλεία και προγράμματα της Ευρωπαϊκής Ένωσης για τη δημιουργία κρατικών και ιδιωτικών διαλυτηρίων. Οπότε, θεωρώ ότι το Υπουργείο θα πρέπει να δώσει τη δέουσα προσοχή και σημασία στην ιδέα και στην ωραία πρόταση που κατέθεσε ο Πρόεδρος του Εμπορικού και Βιομηχανικού Επιμελητηρίου Πειραιά Βασίλης Κορκίδης.</seg>
                    <seg xml:id="ParlaMint-GR_2021-01-27-S1-commons.seg1608">Κυρίες και κύριοι συνάδελφοι, κλείνοντας χαιρετίζω το παρόν σχέδιο νόμου, που για πρώτη φορά θέτει γερές βάσεις για μία εθνική στρατηγική στον νησιωτικό μας χώρο και δημιουργεί σοβαρές προοπτικές για την ανάπτυξη των νησιών μας και την ανάκαμψη της τοπικής και εθνικής οικονομίας.</seg>
                    <seg xml:id="ParlaMint-GR_2021-01-27-S1-commons.seg1609">Δίνω τα εύσημα στην ηγεσία του Υπουργείου Εμπορικής Ναυτιλίας και στους αρμόδιους υπηρεσιακούς παράγοντες και σας καλώ να το υπερψηφίσετε.</seg>
                    <seg xml:id="ParlaMint-GR_2021-01-27-S1-commons.seg1610">Σας ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u319" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1611">Και εγώ σας ευχαριστώ, κύριε Μανωλάκο, ειδικά για την τήρηση του χρόνου.</seg>
                    <seg xml:id="ParlaMint-GR_2021-01-27-S1-commons.seg1612">Επειδή είναι ακόμα είκοσι ομιλητές, παρακαλώ να τηρείται αυστηρά ο χρόνος.</seg>
                    <seg xml:id="ParlaMint-GR_2021-01-27-S1-commons.seg1613">Τώρα τον λόγο θα δώσω στον κ. Μιλτιάδη Χατζηγιαννάκη από τον ΣΥΡΙΖΑ. Στη συνέχεια τον λόγο θα πάρει ο κ. Βασίλης Σπανάκης από τη Νέα Δημοκρατία.</seg>
                    <seg xml:id="ParlaMint-GR_2021-01-27-S1-commons.seg1614">Κύριε Χατζηγιαννάκη, ελάτε, παρακαλώ.</seg>
                </u>
                <u xml:id="ParlaMint-GR_2021-01-27-S1-commons.u320" ana="#regular" who="#ΧΑΤΖΗΓΙΑΝΝΑΚΗΣ_ΕΥΑΓΓΕΛΟΥ_ΜΙΛΤΙΑΔΗΣ">
                    <seg xml:id="ParlaMint-GR_2021-01-27-S1-commons.seg1615">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1616">Κύριε Υπουργέ, κυρίες και κύριοι συνάδελφοι, το γνωρίζουμε ότι σήμερα συζητάμε ένα νομοσχέδιο με έναν μεγάλο τίτλο για την ανάπτυξη, τον στρατηγικό σχεδιασμό των νησιωτικών περιοχών, της νησιωτικής Ελλάδας.</seg>
                    <seg xml:id="ParlaMint-GR_2021-01-27-S1-commons.seg1617">Η αλήθεια, όμως, είναι ότι πέρα από τον βαρύγδουπο τίτλο βλέπουμε ένα στρατηγικό σχέδιο, από το οποίο αφ' ενός απουσιάζει πλήρως η καταγραφή των χρηματοδοτικών αναγκών, δηλαδή και με ποιον τρόπο θα μπορέσουν να αντληθούν και ποιου ύψους κεφάλαια, για να μπορέσει να αγγίξει τις μεγάλες, τεράστιες ανάγκες που έχει η νησιωτική Ελλάδα. Μου θυμίζει κάποιες εκθέσεις ιδεών διαφόρων μελετητών. Όταν ήμουν Δήμαρχος ερχόντουσαν και μου έλεγαν «θα κάνουμε σχεδιασμό ανάπτυξης» και τους έλεγα: «Παιδιά, επί της ουσίας τι προτείνετε να κάνουμε; Τι θα γίνει εδώ πέρα; Πώς θα αντλήσουμε κεφάλαια; Που θα καταλήξουμε; Πού θα κατατείνετε;». Και μου έλεγαν: «Χωρίς αυτές τις εκθέσεις και όλες αυτές τις μελέτες, δεν μπορείτε να πορευτείτε προς το μέλλον.». Και εγώ που πέρασα από ένα μικρό νησί ως Δήμαρχος και είδα τα προβλήματα - όπως και όλοι οι συνάδελφοι - έμενα με το στόμα ανοικτό και έλεγα: «Τι ακριβώς ακούω;».</seg>
                    <seg xml:id="ParlaMint-GR_2021-01-27-S1-commons.seg1618">Ήμουνα τώρα - από εκεί ήρθα - σε μία τηλεδιάσκεψη με τη Δήμαρχο της Σίφνου και τους Αντιδημάρχους της Σίφνου.</seg>
                    <seg xml:id="ParlaMint-GR_2021-01-27-S1-commons.seg1619">Κύριε Υπουργέ, όλος αυτός ο στρατηγικός σχεδιασμός που μας έχετε φέρει εδώ πέρα ακουμπάει πραγματικά τα προβλήματα; Έχετε δει τα προβλήματα που έχει νησιωτική Ελλάδα; Έχετε δει πώς είναι τον χειμώνα τα νησιά μας, αυτή την εποχή, τώρα; Έχουμε τέλος Γενάρη. Έχετε επισκεφθεί τα μικρά νησιά μας, αυτά κάτω των τριών και δύο χιλιάδων κατοίκων, που είναι η συντριπτική πλειοψηφία των κατοικημένων νησιών μας και τα οποία από τον «ΚΑΛΛΙΚΡΑΤΗ» και μετά αποτελούν ενιαίους δήμους και υποτίθεται ότι έχουν και όλες τις αρμοδιότητες που έχει ένας δήμος σαν τους αστικούς; Αντιμετωπίζονται με τον ίδιο ακριβώς τρόπο.</seg>
                    <seg xml:id="ParlaMint-GR_2021-01-27-S1-commons.seg1620">Είχα τηλεδιάσκεψη με τη Δήμαρχο Σίφνου. Αλλά και εγώ ως Δήμαρχος είχα την τιμή και τη χαρά να επισκεφθώ πάρα πολλά νησιά, γιατί είχαμε πάρει πρωτοβουλίες να φτιάξουμε δίκτυα νησιών. Ταξίδεψα και τα επισκέφθηκα και μικρότερα νησιά από τη Σκύρο, πολύ μικρότερα νησιά. Πήγα στα Ψαρά, στο Καστελλόριζο, στις Οινούσσες, στα Κύθηρα, σε πάρα πολλά νησιά και μικρότερα και του ίδιου μεγέθους ή λίγο μεγαλύτερα από τη Σκύρο. Αυτά τα νησιά δεν έχουν τίποτα τον χειμώνα. Δεν έχουν τεχνικές υπηρεσίες δήμων, δεν έχουν πολεοδομίες. Πρέπει να ταξιδεύουν χωρίς να ξέρουν τον τρόπο. Εμείς ήταν να κάνουμε επίσκεψη και δεν ξέραμε με ποιον τρόπο θα τα επισκεφθούμε αυτά τα νησιά. Δεν έχουν ακτοπλοΐα μέσα στον χειμώνα. Δεν έχουν ιατροφαρμακευτική περίθαλψη. Και μιλάμε για το στρατηγικό σχέδιο, χωρίς να συζητάμε τουλάχιστον μαζί τους;</seg>
                    <seg xml:id="ParlaMint-GR_2021-01-27-S1-commons.seg1621">Ποια διαβούλευση έγινε με την τοπική αυτοδιοίκηση των νησιών, όλων των νησιών του Αιγαίου; Ποια διαβούλευση κάναμε, για να δούμε αν μπορούμε να προχωρήσουμε σε ένα στρατηγικό σχέδιο ανάπτυξης;</seg>
                    <seg xml:id="ParlaMint-GR_2021-01-27-S1-commons.seg1622">Η πραγματικότητα είναι ότι τα νησιά τα έχουμε ως παραθεριστικά κέντρα τους θερινούς μήνες και τον χειμώνα τα εγκαταλείπουμε και αυτά και τους νησιώτες στην τύχη τους και στην ανασφάλεια, που σημαίνει να μην έχεις γιατρό, στην ανασφάλεια να μην έχεις παιδίατρο και το παιδάκι σου ή το νεογέννητό σου να ανεβάζει πυρετό νυχτιάτικα και να μην ξέρεις με ποιον τρόπο να το αντιμετωπίσεις και πού να το πας, σε ποιον να απευθυνθείς. Σε ό,τι έχει ζήσει κάθε νησιώτης σε οποιοδήποτε μέρος μικρού νησιού στη χώρα μας.</seg>
                    <seg xml:id="ParlaMint-GR_2021-01-27-S1-commons.seg1623">Και πού πάνε αυτοί οι άνθρωποι; Λογικό, στον δήμαρχο θα πάνε, στον αντιδήμαρχο και στους ανθρώπους αυτούς που πρέπει να λύσουν πολύ μεγαλύτερα προβλήματα από αυτά που τους αναλογούν και από τις δυνατότητες που τους παρέχει η πολιτεία.</seg>
                    <seg xml:id="ParlaMint-GR_2021-01-27-S1-commons.seg1624">Η μόνη φορά - όχι ότι τα κάναμε όλα τέλεια - που κυβέρνηση, τουλάχιστον στα χρόνια που γνωρίζω εγώ, τα τελευταία, έσκυψε πραγματικά και προσπάθησε να λύσει προβλήματα των νησιωτών ήταν η κυβέρνηση του ΣΥΡΙΖΑ. Και εξηγούμαι γιατί το λέω αυτό.</seg>
                    <seg xml:id="ParlaMint-GR_2021-01-27-S1-commons.seg1625">Εκτός από το πάγιο αίτημα όλων των νησιωτών και των εμπορικών επιμελητηρίων - γιατί είχε τύχει, πριν ανακοινωθεί το ισοδύναμο, με το Εμπορικό Επιμελητήριο Νήσων Αιγαίου είχαν έρθει στη Σκύρο και είχαν συνεδριάσει σε συνεργασία με το Επιμελητήριο Ευβοίας - , το πάγιο επί δεκαετίες αίτημα το έκανε η κυβέρνηση του ΣΥΡΙΖΑ. Το πάγιο αίτημα να υπάρχει έκτακτη χρηματοδότηση και να χαρακτηρισθούν ως ξεχωριστή οντότητα οι νησιωτικοί δήμοι έγινε επί κυβέρνησης ΣΥΡΙΖΑ, και με τον «ΚΛΕΙΣΘΕΝΗ» αλλά και με το πρόγραμμα «ΦΙΛΟΔΗΜΟΣ», και τώρα με τις έκτακτες επιχορηγήσεις. Διότι η κυβέρνηση του ΣΥΡΙΖΑ, το Υπουργείο Εσωτερικών, δεν έμεινε στο πρόγραμμα «ΦΙΛΟΔΗΜΟΣ», γιατί στην πραγματικότητα οι νησιωτικοί δήμοι, οι μικροί ιδίως, είχαν τρομερό πρόβλημα άντλησης κεφαλαίων και σε αυτό, γιατί δεν έχουν οργανωμένες δομές. Παρ᾽ όλα αυτά, το Υπουργείο βοήθησε και με τη ΜΟΔ και με την ΕΕΤΑ και με άλλες δομές στους μικρούς νησιωτικούς δήμους και έχουν να το λένε όλοι σχεδόν οι δήμαρχοι.</seg>
                    <seg xml:id="ParlaMint-GR_2021-01-27-S1-commons.seg1626">Αλλά είχαμε και ξεχωριστό πρόγραμμα στο Υπουργείο Εσωτερικών, από το οποίο αντλούσαν κυρίως οι μειονεκτικοί δήμοι ξεχωριστό κονδύλιο, εκτός από αυτά που έκανε το Υπουργείο Υγείας για τη δημιουργία ειδικών μονάδων ΕΚΑΒ για το πρόβλημα που είπα της διακομιδής ασθενών, που έγινε πιλοτικά. Είχαν έρθει - επειδή είχα την τιμή να συμμετάσχω και εγώ ως Δήμαρχος - σε σύσκεψη στο Υπουργείο Υγείας με τον τότε Πρόεδρο του ΕΚΑΒ και τον Αναπληρωτή Γενικό Γραμματέα να δούμε πώς μπορεί να λυθεί το ζήτημα αυτό και στις βόρειες Σποράδες.</seg>
                    <seg xml:id="ParlaMint-GR_2021-01-27-S1-commons.seg1627">Η Κυβέρνηση του ΣΥΡΙΖΑ προσπάθησε πραγματικά να λύσει προβλήματα των νησιωτών. Δεν βάφτισε κανένα στρατηγικό πλαίσιο. Παρ' όλα αυτά, έφτιαξε δύο πολύ σημαντικά επενδυτικά πλάνα των 100 εκατομμυρίων για τις Περιφέρειες Βορείου και Νοτίου Αιγαίου και ήταν δίπλα σε ό,τι τους χρειαστήκαμε.</seg>
                    <seg xml:id="ParlaMint-GR_2021-01-27-S1-commons.seg1628">Σας καλούμε, λοιπόν, αντί να βάζουμε βαρύγδουπους τίτλους, να συλλογιστούμε με ποιον τρόπο θα μπορέσετε να είστε δίπλα στους νησιώτες με τρόπους τους οποίους θα είναι εφικτό να γίνουν τα έργα υποδομής, να ικανοποιηθούν οι ανάγκες των πολιτών στα νησιά, οι οποίοι πραγματικά τους χειμωνιάτικους μήνες αισθάνονται σαν πολίτες τρίτης κατηγορίας ούτε καν δεύτερης.</seg>
                    <seg xml:id="ParlaMint-GR_2021-01-27-S1-commons.seg1629">Σας ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u321" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1630">Κι εγώ ευχαριστώ, κύριε Χατζηγιαννάκη.</seg>
                    <seg xml:id="ParlaMint-GR_2021-01-27-S1-commons.seg1631">Τον λόγο έχει ο κ. Βασίλειος Σπανάκης από τη Νέα Δημοκρατία και μετά να ετοιμάζεται και ο κ. Μαραβέγιας Κώστας από τη Νέα Δημοκρατία.</seg>
                    <seg xml:id="ParlaMint-GR_2021-01-27-S1-commons.seg1632">Ορίστε, κύριε Σπανάκη, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u322" ana="#regular" who="#ΣΠΑΝΑΚΗΣ_ΝΙΚΟΛΑΟΥ_ΒΑΣΙΛΕΙΟΣ-ΠΕΤΡΟΣ">
                    <seg xml:id="ParlaMint-GR_2021-01-27-S1-commons.seg1633">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1634">Κυρίες και κύριοι συνάδελφοι, το Κοινοβούλιό μας καλείται σήμερα να ψηφίσει ένα νομοσχέδιο που θα συμβάλλει αποφασιστικά στην ενίσχυση της ανταγωνιστικότητας της ελληνικής ναυτιλίας στη μετά COVID εποχή. Και όταν μιλάμε για ενίσχυση της ανταγωνιστικότητας, μιλάμε για ενίσχυση της ελληνικής οικονομίας. Και όταν μιλάμε για ενίσχυση της ανταγωνιστικότητας, μιλάμε για δημιουργία και διατήρηση θέσεων εργασίας. Μιλάμε ταυτόχρονα και για στήριξη σε όλες τις βαθμίδες της ελληνικής οικονομίας, που δοκιμάζεται μαζί με την παγκόσμια οικονομία σε μια περίοδο έντονης υγειονομικής κρίσης.</seg>
                    <seg xml:id="ParlaMint-GR_2021-01-27-S1-commons.seg1635">Σήμερα, όμως, είναι μια μέρα ιστορική. Είναι μια ημέρα μνήμης των θυμάτων του Ολοκαυτώματος. Και δεν μπορούμε να επιτρέψουμε τέτοια γεγονότα όπως έγιναν και να μην τιμούμε όλα εκείνα τα πρόσωπα, μεταξύ αυτών και πολλοί Έλληνες, που είχαν ένα πάρα πολύ άσχημο αποτέλεσμα.</seg>
                    <seg xml:id="ParlaMint-GR_2021-01-27-S1-commons.seg1636">Πιστεύω, όμως, πως δεν χρειάζεται, μιλώντας για αυτό το νομοσχέδιο, κάποια ειδική αναφορά για τη σημασία της ναυτιλίας στην οικονομία της χώρας, για την πρωτοπορία των Ελλήνων της ναυτιλίας παγκοσμίως ή για τον ρόλο της θάλασσας γενικότερα στη ζωή και στην οικονομία μας. Είναι κάτι στο οποίο όλοι συμφωνούμε, ανεξάρτητα ποια παράταξη εκπροσωπούμε. Οπότε λογικά δεν θα πρέπει να υπάρχει κάποιος που να διαφωνεί με την ανάγκη θεσμοθέτησης μιας ολοκληρωμένης, σοβαρής πολιτικής για τη ναυτιλία και τα νησιά μας.</seg>
                    <seg xml:id="ParlaMint-GR_2021-01-27-S1-commons.seg1637">Τα νησιά μας δεν είναι μόνο τρεις μήνες τουρισμός το καλοκαίρι. Έχουν πολλές και σπουδαίες δυνατότητες για καινοτόμο ανάπτυξη, όπως στη γεωργία, στην ενέργεια και αλλού, και πρέπει να στηρίξουμε τους νησιώτες και τα νησιά μας, ειδικά τα νησιά του Αιγαίου που έχουν αυξημένες δυσκολίες και ιδιαιτερότητες. Και αυτό κάνουμε σήμερα με το σχέδιο νόμου του Υπουργείου Ναυτιλίας και Νησιωτικής Πολιτικής με τίτλο: «Ολοκληρωμένη θαλάσσια πολιτική στον νησιωτικό χώρο…» κ.λπ..</seg>
                    <seg xml:id="ParlaMint-GR_2021-01-27-S1-commons.seg1638">Τονίζω τον τίτλο, γιατί εκτός από μία σπουδαία μεταρρύθμιση που γίνεται για πρώτη φορά, είναι και συμβολικός, είναι και ενδεικτικός για τον τρόπο που η Κυβέρνησή μας, η Κυβέρνηση της Νέας Δημοκρατίας αντιλαμβάνεται την πολιτική και νομοθετεί.</seg>
                    <seg xml:id="ParlaMint-GR_2021-01-27-S1-commons.seg1639">Το σημερινό σχέδιο νόμου είναι ένα ολοκληρωμένο κείμενο, που αναγνωρίζει τις ιδιαιτερότητες του ελληνικού εδάφους, την καταλυτική σημασία του θαλάσσιου στοιχείου και συγχρόνως τα πλεονεκτήματα και τις προοπτικές ανάπτυξης που υπάρχουν στα νησιά μας και στη θάλασσα. Το 18,7% της επιφάνειας της Ελλάδας αποτελείται από νησιά και σε αυτό διαμένει το 15,1% του συνολικού πληθυσμού, ενώ πάνω από το 25% του ΑΕΠ προέρχεται από οικονομικές δραστηριότητες που έχουν σχέση με τη ναυτιλία, τον τουρισμό και συναφή επαγγέλματα.</seg>
                    <seg xml:id="ParlaMint-GR_2021-01-27-S1-commons.seg1640">Μέχρι σήμερα, όμως, και ενώ όλες σχεδόν οι κυβερνήσεις χαρακτήρισαν τον τουρισμό ως τη βαριά βιομηχανία της χώρας, κάτι τέτοιο δεν αντικατοπτρίζεται στις μέχρι σήμερα πολιτικές που ακολουθήθηκαν. Αλλά, όπως επεσήμανα στην αρχή, δεν μιλάμε σήμερα για τον τουρισμό. Αναμφίβολα ο τουρισμός αποτελεί ένα συγκριτικό πλεονέκτημα για τη χώρα και έναν τομέα που πρέπει και θα έχει πάντα πρωταρχική σημασία για την οικονομία.</seg>
                    <seg xml:id="ParlaMint-GR_2021-01-27-S1-commons.seg1641">Όμως, δεν πρέπει να είναι αυτός ο μοναδικός πυλώνας ανάπτυξης για τις νησιωτικές περιοχές. Τα νησιά ζουν δώδεκα μήνες τον χρόνο και όχι τρεις ή τέσσερις μήνες και σήμερα ίσως περισσότερο από ποτέ πρέπει να τα στηρίξουμε και να τα ενισχύσουμε στην πράξη. Έχουμε από τη μία πλευρά να αντιμετωπίσουμε και τις προκλήσεις των γειτόνων, έχουμε όλα τα προβλήματα που διογκώθηκαν τα τελευταία χρόνια με το μεταναστευτικό και φυσικά εδώ και ένα σχεδόν έτος την υγειονομική κρίση, που έφερε μια πολύ σοβαρή οικονομική κρίση.</seg>
                    <seg xml:id="ParlaMint-GR_2021-01-27-S1-commons.seg1642">Γι' αυτό και εμείς σήμερα μιλάμε για μία ολοκληρωμένη αξιοποίηση του πλούτου της θάλασσας, των παράκτιων περιοχών και των νησιών. Σήμερα βάζουμε τις πραγματικές βάσεις για να μη γίνουμε - που ίσως και να γίναμε κάποια στιγμή - όπως έλεγε το 1981 ο Ανδρέας Παπανδρέου τα «γκαρσόνια» της Ευρώπης.</seg>
                    <seg xml:id="ParlaMint-GR_2021-01-27-S1-commons.seg1643">Θεσπίζεται με το σημερινό νομοσχέδιο η υποχρέωση για κατάρτιση της εθνικής στρατηγικής για την ολοκληρωμένη πολιτική στον νησιωτικό χώρο. Για τον σκοπό αυτό προβλέπεται η σύνταξη ετήσιας έκθεσης αξιολόγησης πολιτικών στο νησιωτικό χώρο. Η έκθεση αυτή, όπως περιγράφεται στο άρθρο 5, αξιολογεί και αποτιμά τις πολιτικές που εφαρμόστηκαν κατά το προηγούμενο έτος. Συντάσσεται και υποβάλλεται στον Υπουργό Ναυτιλίας από το Συμβούλιο Νησιωτικής Πολιτικής, αφού πρώτα έχει γνωμοδοτήσει θετικά και το Υπουργείο Αγροτικής Ανάπτυξης για θέματα αλιείας και υδατοκαλλιεργειών. Στη συνέχεια η έκθεση παρουσιάζεται από τον Υπουργό στην αρμόδια επιτροπή της Βουλής.</seg>
                    <seg xml:id="ParlaMint-GR_2021-01-27-S1-commons.seg1644">Βλέπετε, κυρίες και κύριοι συνάδελφοι, τον τρόπο και τη νοοτροπία με την οποία νομοθετεί η Κυβέρνησή μας: με συγκεκριμένες κατευθύνσεις, με την υλοποίηση της προεκλογικής της ατζέντας, θέτοντας σαφείς στόχους και πάνω απ' όλα με τη λογική της συνέχειας, που επιτυγχάνεται μέσω της θέσπισης και καθιέρωσης εργαλείων και μέσων για την παρακολούθηση και την αξιολόγησή τους.</seg>
                    <seg xml:id="ParlaMint-GR_2021-01-27-S1-commons.seg1645">Στο πλαίσιο αυτό, συστήνεται το Εθνικό Μητρώο Φορέων Θαλάσσιας Οικονομίας, σύμφωνα με το άρθρο 9 του υπό ψήφιση σχεδίου νόμου, καθώς και η Πλατφόρμα Ενιαίας Παρακολούθησης και Τεκμηρίωσης στους τομείς της εθνικής στρατηγικής. Πρόκειται για δύο ακόμα ψηφιακά εργαλεία προς την ολοκλήρωση της ψηφιακής διακυβέρνησης.</seg>
                    <seg xml:id="ParlaMint-GR_2021-01-27-S1-commons.seg1646">Έχουμε επίσης μια σειρά πολύ σημαντικών χρηματοδοτικών εργαλείων. Με το άρθρο 6 επίσης κατ' αρχάς καταρτίζεται το ειδικό πρόγραμμα «ΝΕΑΡΧΟΣ» για τη χρηματοδότηση έργων δημόσιου χαρακτήρα. Τέτοια είναι έργα υποδομών των λιμένων, των λιμενικών αρχών, των εγκαταστάσεων του Υπουργείου Ναυτιλίας, των εγκαταστάσεων των δημοσίων σχολών Εμπορικού Ναυτικού. Το πρόγραμμα στοχεύει επίσης στην ανάπτυξη νησιωτικών περιοχών για τη βελτίωση των υποδομών τους. Ειδικά για τα μικρά και απομακρυσμένα νησιά θα μπορούν μέσω του προγράμματος «ΝΕΑΡΧΟΣ» να χρηματοδοτούνται βασικές υποδομές, όπως αυτές που σχετίζονται με τη διαχείριση και μεταφορά ύδατος, έργα για την ενέργεια καθώς και για τη βελτίωση των θαλάσσιων μεταφορών, ώστε να μη μένουν τα νησιά χωρίς συγκοινωνιακή κάλυψη.</seg>
                    <seg xml:id="ParlaMint-GR_2021-01-27-S1-commons.seg1647">Μισό λεπτό, κύριε Πρόεδρε, και ευχαριστώ.</seg>
                    <seg xml:id="ParlaMint-GR_2021-01-27-S1-commons.seg1648">Θεσπίζονται επίσης το Πρόγραμμα Χρηματοδότησης Νησιωτικής Επιχειρηματικότητας και το Ταμείο Θάλασσας - Γαλάζιας Οικονομίας. Και τα δύο αυτά χρηματοδοτικά εργαλεία έχουν σκοπό μία ολοκληρωμένη ανάπτυξη της οικονομίας της θάλασσας και των νησιών, μέσω δυνατότητας πρόσβασης στην αγορά χρήματος και λαμβάνοντας υπ' όψιν όλες τις ιδιαιτερότητες, γεωγραφικές κυρίως, των περιοχών αυτών.</seg>
                    <seg xml:id="ParlaMint-GR_2021-01-27-S1-commons.seg1649">Στη θαλάσσια οικονομία προωθούμε δράσεις και ενισχύουμε την καινοτόμο επιχειρηματικότητα αλλά και τομείς όπως είναι ο ναυπηγικός εξοπλισμός, η ανάπτυξη εφαρμογών για τη ναυτιλία και άλλοι, ενισχύοντας έτσι και την απασχόληση.</seg>
                    <seg xml:id="ParlaMint-GR_2021-01-27-S1-commons.seg1650">Να αναφερθώ πολύ σύντομα - και κλείνω, κύριε Πρόεδρε, και ευχαριστώ πολύ για τον χρόνο - στις διατάξεις για το Λιμενικό Σώμα και την Ελληνική Ακτοφυλακή με τις οποίες ενισχύονται σημαντικά. Για παράδειγμα, θα καλυφθούν οι κενές οργανικές θέσεις που υπάρχουν από τους πίνακες επιλαχόντων των διαγωνισμών κατάταξης του 2019, ώστε να καλύψουν άμεσα τις αυξημένες ανάγκες που υπάρχουν.</seg>
                    <seg xml:id="ParlaMint-GR_2021-01-27-S1-commons.seg1651">Με την έκδοση του κανονισμού από τον Αρχηγό του Λιμενικού Σώματος ρυθμίζονται θέματα οργάνωσης και λειτουργίας του λιμεναρχείου στο Άγιο Όρος και δίνεται έτσι λύση στο πρόβλημα αυτό που υπήρχε, λόγω έλλειψης σχετικής εξουσιοδοτικής διάταξης.</seg>
                </u>
                <u xml:id="ParlaMint-GR_2021-01-27-S1-commons.u323" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1652">Ολοκληρώστε, κύριε συνάδελφε. Ολοκληρώστε. Διότι έχουμε ακόμα είκοσι ομιλητές. Παρακαλώ.</seg>
                </u>
                <u xml:id="ParlaMint-GR_2021-01-27-S1-commons.u324" ana="#regular" who="#ΣΠΑΝΑΚΗΣ_ΝΙΚΟΛΑΟΥ_ΒΑΣΙΛΕΙΟΣ-ΠΕΤΡΟΣ">
                    <seg xml:id="ParlaMint-GR_2021-01-27-S1-commons.seg1653">Κυρίες και κύριοι συνάδελφοι, η Κυβέρνηση του Κυριάκου Μητσοτάκη χαράσσει σήμερα, για πρώτη φορά στην ιστορία, μια ολοκληρωμένη θαλάσσια και νησιωτική πολιτική, που θα φέρει ανάπτυξη, ευημερία, απασχόληση, επενδύσεις σε σταθερό επίπεδο, με συγκεκριμένους στόχους και αξιολόγηση των αποτελεσμάτων, όχι ευκαιριακά ούτε με σεζόν. Γι' αυτό το νομοσχέδιο πρέπει να ψηφισθεί από όλες τις πτέρυγες του Κοινοβουλίου, διότι είναι ένα νομοσχέδιο μεταρρυθμιστικό και με σοβαρή εθνική στρατηγική.</seg>
                    <seg xml:id="ParlaMint-GR_2021-01-27-S1-commons.seg1654">Ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u325" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1655">Και εγώ σας ευχαριστώ. Παρακαλώ να τηρείται ο χρόνος, για να μη χρειαστεί τα επτά λεπτά να τα κάνουμε έξι και έτσι να αδικήσουμε τους άλλους συναδέλφους σας.</seg>
                    <seg xml:id="ParlaMint-GR_2021-01-27-S1-commons.seg1656">Τον λόγο έχει ο κ. Μαραβέγιας από τη Νέα Δημοκρατία και έπειτα τελευταίος ομιλητής με φυσική παρουσία είναι ο κ. Δρίτσας. Στη συνέχεια θα μπούμε στον κύκλο των ομιλητών με WEBEX.</seg>
                    <seg xml:id="ParlaMint-GR_2021-01-27-S1-commons.seg1657">Κύριε Μαραβέγια, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u326" ana="#regular" who="#ΜΑΡΑΒΕΓΙΑΣ_ΑΡΙΣΤΟΤΕΛΗ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg1658">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1659">Κυρίες και κύριοι συνάδελφοι, δεν υπάρχει αμφιβολία ότι η παρούσα διεθνής συγκυρία αναδεικνύει την κομβική σημασία της νησιωτικότητας της χώρας μας και τον στρατηγικό ρόλο που παίζει, αλλά και θα παίξει τις επόμενες δεκαετίες.</seg>
                    <seg xml:id="ParlaMint-GR_2021-01-27-S1-commons.seg1660">Θέματα όπως η επήρεια των νησιών, ο καθορισμός των ΑΟΖ με Ιταλία και Αίγυπτο, οι διερευνητικές συζητήσεις με την Τουρκία περί θαλάσσιων ζωνών στο Αιγαίο και βέβαια η προστασία των ελληνικών συμφερόντων στη Νοτιοανατολική Μεσόγειο αποτελούν κορυφαίες κυβερνητικές προτεραιότητες. Δεν είναι πλέον γενικόλογες πολιτικές εξαγγελίες, αλλά ένα συγκεκριμένο στρατηγικό σχέδιο, το οποίο εφαρμόζεται με συγκεκριμένες δράσεις.</seg>
                    <seg xml:id="ParlaMint-GR_2021-01-27-S1-commons.seg1661">Φυσικά, τέτοιες ενέργειες, με προφανή διεθνοπολιτική σημασία, δεν γίνονται εν κενώ. Στηρίζονται και συνοδεύονται από μέτρα αμυντικού και οικονομικού χαρακτήρα, τα οποία συνιστούν την υλική βάση των ελληνικών επιδιώξεων. Χαρακτηριστικό παράδειγμα η προχθεσινή αγορά των δεκαοκτώ Rafale από τη Γαλλία και η χθεσινή κύρωση από τη Βουλή της σύμβασης για τον αγωγό μεταφοράς φυσικού αερίου ανάμεσα στην Ελλάδα και τη Βουλγαρία.</seg>
                    <seg xml:id="ParlaMint-GR_2021-01-27-S1-commons.seg1662">Ο στόχος της Κυβέρνησης του Κυριάκου Μητσοτάκη είναι διπλός. Από τη μία η αύξηση της δύναμης αποτροπής της χώρας και από την άλλη η αναβάθμιση του γεωστρατηγικού ρόλου της Ελλάδας ως ενεργειακού κόμβου ενός δικτύου ισχυρών εταίρων. Έτσι, οι διπλωματικές κινήσεις της χώρας μας στη σκακιέρα της υψηλής πολιτικής διαθέτουν πλέον ένα στέρεο υπόβαθρο και ένα μακροπρόθεσμο ορίζοντα.</seg>
                    <seg xml:id="ParlaMint-GR_2021-01-27-S1-commons.seg1663">Σ' αυτή ακριβώς την εθνική προσπάθεια ο ελληνικός νησιωτικός χώρος έρχεται να παίξει, χωρίς υπερβολή, τον κορυφαίο ρόλο. Αποτελεί τη σκακιέρα πάνω στην οποία θα ξεδιπλωθεί η θαλάσσια στρατηγική μας τον τρίτο αιώνα ύπαρξης της νέας Ελλάδας. Γιατί και για την Ελλάδα του μέλλοντος δεν μπορεί παρά να ισχύει η αρχαία πρόβλεψη πως θα είναι «μέγα το της θαλάσσης κράτος».</seg>
                    <seg xml:id="ParlaMint-GR_2021-01-27-S1-commons.seg1664">Πρόκειται επομένως για μια άλλη Ελλάδα, πολύ πιο φιλόδοξη και μεγαλύτερη. Άλλωστε, είδαμε πρόσφατα την πατρίδα μας να αυξάνει κατά 10% την επικράτειά της, εκμεταλλευόμενη ακριβώς τον παράκτιο χαρακτήρα και τη νησιωτική διάστασή της στο Ιόνιο Πέλαγος.</seg>
                    <seg xml:id="ParlaMint-GR_2021-01-27-S1-commons.seg1665">Η πραγματοποίηση βέβαια ενός τέτοιου οραματικού στόχου προϋποθέτει δύο βασικά στοιχεία, την οικονομική ανάπτυξη αλλά και την ασφάλεια του νησιωτικού χώρου. Αυτά τα δύο στοιχεία έρχεται το παρόν νομοσχέδιο να προστατεύσει, αλλά και να προωθήσει. Εγγυητής της ασφάλειας στη θάλασσα είναι η Ελληνική Ακτοφυλακή, η σύγχρονη εκδοχή του Λιμενικού Σώματος. Αυτή, λοιπόν, την πτυχή της νησιωτικής πολιτικής μας έρχεται να αναβαθμίσει το παρόν νομοσχέδιο, μέσα από τη συνεργασία του Λιμενικού με την Ευρωπαϊκή Συνοριοφυλακή και Ακτοφυλακή.</seg>
                    <seg xml:id="ParlaMint-GR_2021-01-27-S1-commons.seg1666">Το άρθρο 33 αποτελεί τη βάση για τη δημιουργία μιας μόνιμης Κοινοτικής Υπηρεσίας Προστασίας του Ευρωπαϊκού Θαλάσσιου Χώρου. Πρόκειται για στρατηγική επιλογή της χώρας μας, που πάντα επιδίωκε τη συνεργασία με ευρωπαϊκούς οργανισμούς, ειδικά στο θέμα της προστασίας των εξωτερικών συνόρων της Ένωσης. Γιατί τα απώτατα νοτιοανατολικά σύνορα της Ευρωπαϊκής Ένωσης συμβαίνει να είναι και τα θαλάσσια όρια της Ελλάδας και της Κύπρου. Έχουμε επομένως κάθε λόγο να επιζητούμε τη συνεργασία όλων των κρατών - μελών της Ευρωπαϊκής Ένωσης σε θέματα ασφάλειας.</seg>
                    <seg xml:id="ParlaMint-GR_2021-01-27-S1-commons.seg1667">Ο δεύτερος πυλώνας, πέραν της ασφάλειας, για μια επιτυχημένη νησιωτική πολιτική είναι και η οικονομική ανάπτυξη. Και εδώ έρχεται το συζητούμενο νομοσχέδιο να κάνει τολμηρές παρεμβάσεις, με τη θέσπιση νέων χρηματοδοτικών προγραμμάτων για τη στήριξη της τοπικής οικονομίας των νησιών μας και τη δημιουργία νέων υποδομών μέσα από τρία χρηματοδοτικά εργαλεία.</seg>
                    <seg xml:id="ParlaMint-GR_2021-01-27-S1-commons.seg1668">Το πρώτο είναι το ειδικό πρόγραμμα «ΝΕΑΡΧΟΣ», για τη βιώσιμη ανάπτυξη των λιμένων και τη βελτίωση των βασικών υποδομών τους, την ανάπτυξη των θαλάσσιων ενδομεταφορών, των δικτύων διαχείρισης μεταφοράς και διανομής νερού καθώς και έργων διαχείρισης ενέργειας.</seg>
                    <seg xml:id="ParlaMint-GR_2021-01-27-S1-commons.seg1669">Το Πρόγραμμα Χρηματοδότησης της Νησιωτικής Επιχειρηματικότητας είναι το δεύτερο εργαλείο. Στόχος του προγράμματος είναι η παροχή κάθε μορφής χρηματοδότησης, συμπεριλαμβανομένων και επιχορηγήσεων σε επιχειρήσεις που δραστηριοποιούνται σε τομείς της θαλάσσιας οικονομίας.</seg>
                    <seg xml:id="ParlaMint-GR_2021-01-27-S1-commons.seg1670">Και τέλος, το τρίτο εργαλείο είναι το Ταμείο Γαλάζιας Οικονομίας, για την προώθηση της καινοτομίας στη θαλάσσια οικονομία και συγκεκριμένα στους τομείς της ναυτιλιακής τεχνολογίας, του ναυτιλιακού - ναυπηγικού εξοπλισμού, καθώς και εφαρμογών πληροφορικής και επικοινωνιών στους ανωτέρω τομείς.</seg>
                    <seg xml:id="ParlaMint-GR_2021-01-27-S1-commons.seg1671">Πρόκειται για τρεις τρόπους που μπορούν να αναδειχθούν πολύτιμοι για την αξιοποίηση όλων των διαθέσιμων θαλάσσιων πόρων και τη γρήγορη ανάπτυξη των νησιών μας.</seg>
                    <seg xml:id="ParlaMint-GR_2021-01-27-S1-commons.seg1672">Θα ήθελα, κύριε Υπουργέ, σ' αυτό το σημείο να πω δυο λόγια για το πρόβλημα της τοπικής ανάπτυξης, φέροντας ως παράδειγμα τα νησιά της εκλογικής μου περιφέρειας, της Μαγνησίας, ειδικά αυτή την περίοδο, που οι συνέπειες της πανδημίας έχουν συσσωρευθεί σε νησιωτικές περιοχές, όπως είναι οι βόρειες Σποράδες.</seg>
                    <seg xml:id="ParlaMint-GR_2021-01-27-S1-commons.seg1673">Η Σκιάθος, η Σκόπελος και η Αλόννησος είναι χαρακτηριστικές περιπτώσεις πανέμορφων ελληνικών νησιών, των οποίων η ανάπτυξη στηρίχθηκε κατά κύριο λόγο στο τουριστικό προϊόν. Η πρόσφατη, όμως, οικονομική κρίση και ο απότοκος της πανδημίας χτύπησε σκληρά τον συγκεκριμένο κλάδο και ιδιαίτερα εκείνες τις περιοχές που εξαρτώνται από τον τουρισμό σε μεγάλο βαθμό. Αυτό ήταν νομίζω και ένα δίδαγμα που πρέπει να αντλήσουμε όλοι μέσα από την κρίση του κορωνοϊού.</seg>
                    <seg xml:id="ParlaMint-GR_2021-01-27-S1-commons.seg1674">Γι' αυτόν τον λόγο είναι πολύ βασικό, πέρα από τον τουρισμό των νησιών, να επενδύσουμε και σε άλλους τομείς, όπως η πράσινη και η γαλάζια οικονομία, η τοπική παραγωγή, η εκπαίδευση και η κινητικότητα των νέων ανθρώπων.</seg>
                    <seg xml:id="ParlaMint-GR_2021-01-27-S1-commons.seg1675">Με αφορμή, λοιπόν, αυτή την τελευταία παρατήρηση, κύριε Υπουργέ, να σας ξαναθέσω και το πρόβλημα της ακτοπλοϊκής σύνδεσης των βόρειων Σποράδων με τον Βόλο, ένα πρόβλημα που έχω περιγράψει και σε τρεις αναφορές μου και ήρθε χθες ξανά στη δημοσιότητα, με την έκφραση παραπόνων εκ μέρους των εκπαιδευτικών που υπηρετούν σ' αυτά τα νησιά των βορείων Σποράδων.</seg>
                    <seg xml:id="ParlaMint-GR_2021-01-27-S1-commons.seg1676">Το ζήτημα αφορά την ανάγκη λειτουργίας της ακτοπλοϊκής σύνδεσης με το Βόλο και τις Κυριακές. Η απουσία δρομολογίων τις Κυριακές έχει ως αποτέλεσμα να παρατηρείται σημαντικό πρόβλημα στις μετακινήσεις των εκπαιδευτικών, αφού, σε περίπτωση που κάποιος αναχωρήσει την Παρασκευή το απόγευμα, η μόνη λύση επιστροφής είναι είτε το Σάββατο το πρωί είτε τη Δευτέρα στις οκτώ το πρωί, λίγο πριν χτυπήσει το κουδούνι. Αποτέλεσμα είναι να μην μπορούν πρακτικά να μετακινηθούν οι εκπαιδευτικοί στην ηπειρωτική Μαγνησία και να επισκεφθούν τις οικογένειές τους.</seg>
                    <seg xml:id="ParlaMint-GR_2021-01-27-S1-commons.seg1677">Το πρόβλημα θα ενταθεί από την 1η Φεβρουαρίου, όταν θα πρέπει να μετακινούνται και οι εκπαιδευτικοί της δευτεροβάθμιας εκπαίδευσης από και προς τις βόρειες Σποράδες και είμαι βέβαιος, κύριε Υπουργέ, πως με την κοινωνική σας ευαισθησία, που σας διακρίνει από την αρχή της θητείας σας, θα κάνετε το μέγιστο για να αποκατασταθεί η κανονική ακτοπλοϊκή σύνδεση των νησιών της Μαγνησίας με τον Βόλο και να αρθεί αυτή η ασυνέχεια.</seg>
                    <seg xml:id="ParlaMint-GR_2021-01-27-S1-commons.seg1678">Σας ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u327" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1679">Κι εγώ ευχαριστώ, κύριε Μαραβέγια.</seg>
                    <seg xml:id="ParlaMint-GR_2021-01-27-S1-commons.seg1680">Τον λόγο έχει ο κ. Θεόδωρος Δρίτσας.</seg>
                </u>
                <u xml:id="ParlaMint-GR_2021-01-27-S1-commons.u328" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg1681">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1682">Κυρίες και κύριοι Βουλευτές, θεωρώ κι εγώ υποχρέωσή μου να αναφερθώ συνοπτικά σ' αυτή τη σημαντική ημέρα μνήμης και τιμής στους Έλληνες Εβραίους, και όχι μόνο, που μαρτύρησαν στο κρεματόριο του Άουσβιτς.</seg>
                    <seg xml:id="ParlaMint-GR_2021-01-27-S1-commons.seg1683">Θέλω να επισημάνω ότι η Βουλή των Ελλήνων, στην προηγούμενη περίοδο, με Πρόεδρο τον κ. Νίκο Βούτση και όλο το Προεδρείο έδωσαν μεγάλο βάρος σε αυτή την υπόθεση. Οι στύλοι που είναι εδώ έξω, στο εσωτερικό περιστύλιο, με τους Εβραίους Βουλευτές, Έλληνες Εβραίους του ελληνικού Κοινοβουλίου, είναι κάτι που δεν είχε ξαναγίνει.</seg>
                    <seg xml:id="ParlaMint-GR_2021-01-27-S1-commons.seg1684">Η εκπληκτική έκδοση για τις διώξεις των Εβραίων, και όχι μόνο, από τη ναζιστική κατοχή, είναι μια μνημειώδης έκδοση και δεν έχει αξιοποιηθεί όπως πρέπει. Στο Άουσβιτς, ενώ από την επομένη του πολέμου η Ελλάδα είχε δικαίωμα προνομιακής παρουσίας, όπως όλες οι χώρες που είχαν υποστεί τέτοιου είδους διώξεις, να έχουν περίπτερο στο Άουσβιτς, ήταν η μόνη χώρα επί δεκαετίες που δεν είχε και το απέκτησε με την Κυβέρνηση ΣΥΡΙΖΑ και με τον Πρόεδρο της Βουλής κ. Νίκο Βούτση. Και σε ειδική τελετή έγιναν τα εγκαίνια του προσωρινού περιπτέρου, με σκοπό έτοιμο, προγραμματισμένο, να ολοκληρωθεί. Έχει μείνει, έχει μείνει.</seg>
                    <seg xml:id="ParlaMint-GR_2021-01-27-S1-commons.seg1685">Λοιπόν, κύριε Πρόεδρε, παρακαλώ να μεταφέρετε και στον αξιότιμο κύριο Πρόεδρο της Βουλής ότι δεν είναι δυνατόν να αδρανήσουμε κι άλλο. Και να σημειώσω ότι κατάφερε η ελληνική κυβέρνηση, η Ελλάδα, αυτό το περίπτερο στο Άουσβιτς να μην είναι μόνο στη μνήμη των Ελλήνων Εβραίων, που πρωτίστως αυτοί είχαν υποστεί τις μεγαλύτερες διώξεις, αλλά και των Ελλήνων ομοφυλόφιλων, των Ελλήνων Ρομά, των Ελλήνων κομμουνιστών και πολλών άλλων κατηγοριών συνανθρώπων μας και συμπατριωτών μας που έπεσαν θύματα και βασανίστηκαν στο κρεματόριο του Άουσβιτς. Αυτά είναι καταγεγραμμένα όλα, με όλα τα στοιχεία και μετά από τεράστια έρευνα που έγινε από επιστημονική επιτροπή.</seg>
                </u>
                <u xml:id="ParlaMint-GR_2021-01-27-S1-commons.u329" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1686">Κύριε Δρίτσα, έχω σταματήσει τον χρόνο. Θα συμπληρώσω σε αυτά που είπατε ότι και το ελληνικό Κοινοβούλιο το 2014 ψήφισε νόμο που τιμωρεί όποιον κακόβουλα αρνείται ή εκθειάζει το Ολοκαύτωμα. Συνεπώς βλέπετε ότι υπάρχει μια συνέχεια.</seg>
                </u>
                <u xml:id="ParlaMint-GR_2021-01-27-S1-commons.u330" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg1687">Βεβαίως, αυτό λέω, ότι η Βουλή των Ελλήνων διαδοχικά - ανέφερα τη δράση της κυβέρνησης ΣΥΡΙΖΑ και του Προέδρου Νίκου Βούτση ενδεικτικά - έχει πάρει πρωτοβουλίες πολύ σημαντικές, που πρέπει να συνεχισθούν. Δεν μπορεί να μείνει στη λήθη αυτή η υπόθεση.</seg>
                    <seg xml:id="ParlaMint-GR_2021-01-27-S1-commons.seg1688">Θα πω επίσης ότι η υπεράσπιση του Αλέξη Τσίπρα απέναντι στην ανοίκεια επίθεση που δέχεται, όχι απλά από δημοσιογράφους, αλλά από ανθρώπους σε κατευθυνόμενη και δρομολογημένη επιχείρηση ολιγοπωλίων του Τύπου και ολιγαρχών για να συκοφαντηθεί, είναι υπόθεση υπονόμευσης του πολιτικού συστήματος και όχι μόνο του ενός προσώπου.</seg>
                    <seg xml:id="ParlaMint-GR_2021-01-27-S1-commons.seg1689">Ο Αλέξης Τσίπρας έστειλε εδώ και δύο μήνες εξώδικο, περιέγραψε όλο το θέμα και ζήτησε αποκατάσταση. Μετά από δύο μήνες όλων των εξηγήσεων που έδωσε και των λεπτομερειών, συνεχίζεται η ίδια αθλιότητα. Δεν πρέπει να υποστηρίξει τον εαυτό του και το πολιτικό σύστημα ο Πρόεδρος του ΣΥΡΙΖΑ - Προοδευτική Συμμαχία; Πάρτε θέση.</seg>
                    <seg xml:id="ParlaMint-GR_2021-01-27-S1-commons.seg1690">Προχωράω τώρα στο νομοσχέδιο για την Εθνική Στρατηγική - Ολοκληρωμένη Θαλάσσια Πολιτική στον νησιωτικό χώρο. Τα είπε ο εισηγητής μας, ο Ανδρέας Μιχαηλίδης, τα είπε ο Νεκτάριος Σαντορινιός, Κοινοβουλευτικός Εκπρόσωπος, και πολλοί άλλοι Βουλευτές.</seg>
                    <seg xml:id="ParlaMint-GR_2021-01-27-S1-commons.seg1691">Κύριε Υπουργέ, ίσως ζηλέψατε την πρωτοβουλία του ΣΥΡΙΖΑ, που οι νησιώτες Βουλευτές πρωτοστάτησαν και ξεκίνησε τα προηγούμενα χρόνια που ήμασταν κυβέρνηση, μια διαδικασία των περιφερειακών συνδιασκέψεων παραγωγικής ανασυγκρότησης, με ιδιαίτερη έμφαση στα νησιά.</seg>
                    <seg xml:id="ParlaMint-GR_2021-01-27-S1-commons.seg1692">Έχουμε πολύ υλικό σε αυτή την κατεύθυνση, πάρα πολύ δημιουργικό υλικό, και το έχουμε όχι στα ντουλάπια, μπροστά μας, συνεχίζουμε. Και απ' αυτό καταλάβαμε ότι πρέπει να κάνουμε πολύ μεγαλύτερη δουλειά, για να συνθέσουμε σε μια πραγματική κατεύθυνση άμεσης εφαρμογής ενός ολοκληρωμένου προγράμματος και δεν φτάνουν μόνο μια κυβέρνηση κι ένας νόμος. Επιλέξαμε το μεταφορικό ισοδύναμο. Επιλέξαμε την υγεία. Επιλέξαμε και προωθούμε ζητήματα.</seg>
                    <seg xml:id="ParlaMint-GR_2021-01-27-S1-commons.seg1693">Αυτό που φέρνετε σήμερα - και είδατε, η κριτική μας είναι δημιουργική, δεν είναι απαξιωτική, δεν είναι μηδενιστική, γι' αυτό ακούστε τη γνώμη μας - θέλει πολλή δουλειά ακόμα. Μπορούσατε να το φέρετε στην Επιτροπή Παραγωγής και Εμπορίου, μπορούσατε να το φέρετε στην Επιτροπή Περιφερειών και να καλέσετε σε επεξεργασίες. Δεν έχει νόημα να γίνει αυτό το πράγμα ένας νόμος του κράτους, που δεν θα είναι τίποτα, είναι κέλυφος.</seg>
                    <seg xml:id="ParlaMint-GR_2021-01-27-S1-commons.seg1694">Όσο για τα άλλα, δεν θα υπερασπισθώ τον εαυτό μου ή τη διακυβέρνηση ΣΥΡΙΖΑ, αλλά και για την ακτοπλοΐα και για τα πολλά άλλα ζητήματα των νησιών δίπλα σας έχετε άξια Περιφερειάρχη - δεν την κολακεύω - , την κ. Καλογήρου, με την οποία συνεργαστήκαμε αρμονικότατα και όχι μόνο εγώ, αλλά όλοι οι Υπουργοί του ΣΥΡΙΖΑ, παρά την αντίθεσή μας και τις διαφορές μας.</seg>
                    <seg xml:id="ParlaMint-GR_2021-01-27-S1-commons.seg1695">Η κ. Καλογήρου μπορεί να σας πει την κατάσταση της ακτοπλοΐας στο βόρειο Αιγαίο με την κατάρρευση της ΝΕΛ. Για τα Κύθηρα δεν είχε αρμοδιότητα, αλλά μπορεί να σας πει για πολλά και πολλά άλλα και πώς τα χειριστήκαμε και πόση δουλειά κάναμε από τα ξημερώματα μέχρι τις 2.00΄ τη νύχτα. Στη 1.00΄ τη νύχτα τηλεφωνιόμασταν, ακριβώς γιατί τα πράγματα ήταν σε συναγερμό λόγω της κατάρρευσης της ακτοπλοΐας. Πώς, λοιπόν, δεν θα τα δούμε αυτά και τόσο εύκολα θα τα παρουσιάσουμε;</seg>
                    <seg xml:id="ParlaMint-GR_2021-01-27-S1-commons.seg1696">Στερεά απόβλητα. Κοιτάξτε, ο κανονισμός της Ευρώπης και το άρθρο 105 και ό,τι κάναμε εμείς για να σταματήσουμε αυτή την αθλιότητα πολλών δεκαετιών, στην οποία πρωτοστατούσε και ο δημόσιος ΟΛΠ και όλοι οι οργανισμοί λιμένα σε όλη την Ελλάδα, με το μονοπώλιο της συναλλαγής και της διαφθοράς, αυτή τη μάχη τη δώσαμε και θεσμικά και πρακτικά και με όλους τους τρόπους. Λέει ο κανονισμός «πολλοί δικαιούχοι» και, αν δεν μπορέσουν να εξασφαλισθούν όλες οι προϋποθέσεις, τότε ο ένας. Κι εσείς επιλέγετε τον έναν, γιατί λέτε ότι αυτή είναι η ερμηνεία του Κανονισμού της Βουλής. Είναι δυνατόν; Όχι μόνο είναι ζήτημα διαφθοράς, αλλά είναι και ζήτημα αντιοικονομικό και αντιαναπτυξιακό.</seg>
                    <seg xml:id="ParlaMint-GR_2021-01-27-S1-commons.seg1697">Από την πρώτη μέρα που έγινα Υπουργός, ο ΣΕΕΝ, η Ένωση Ακτοπλόων μού έθεσαν αυτό το ζήτημα. Δεν αντέχουν. Και στον Πειραιά και σε άλλα λιμάνια. Και δεν έρχονται πλοία που θα μπορούσαν να έρθουν, αλλά προτιμούν άλλες χώρες κι άλλα λιμάνια για τα απόβλητά τους.</seg>
                    <seg xml:id="ParlaMint-GR_2021-01-27-S1-commons.seg1698">Δώστε μου ακόμα ένα λεπτό, κύριε Πρόεδρε. Ευχαριστώ.</seg>
                    <seg xml:id="ParlaMint-GR_2021-01-27-S1-commons.seg1699">ΡΑΛ και ΔΑΛ. Κύριε Υπουργέ, μνημονιακή υποχρέωση ήταν να αναβαθμιστεί η ΡΑΛ και να γίνει πανίσχυρη. Κι εσείς τότε ως Νέα Δημοκρατία ήσασταν υπέρ για τη ΡΑΛ και τη ΔΑΛ, η τρόικα δεν ήθελε ούτε να την ακούσει.</seg>
                    <seg xml:id="ParlaMint-GR_2021-01-27-S1-commons.seg1700">Καταφέραμε με επιχειρήματα ατράνταχτα, με πείσμα, με το βασικό επιχείρημα «τι γίνεται σε όλη την άλλη Ευρώπη», παρουσιάσαμε στους τροϊκανούς τι γίνεται στη Γαλλία, στην Ολλανδία, στη Γερμανία, παντού, σε όλα τα λιμάνια, που όχι μόνο η Δημόσια Αρχή Λιμένων κυριαρχεί, αλλά έχει και κοινωνική σύνδεση με τα επιμελητήρια και τους συλλόγους και το κράτος, η ΔΑΛ, που την καταργήσατε. Εμείς δεν τολμήσαμε να φτάσουμε μέχρι και την κοινωνική σύνθεση. Ξεκινήσαμε για να περάσουμε σε επόμενο. Και τη ΡΑΛ την εξορθολογίσαμε, αναβαθμίζοντάς τη πραγματικά, μέσα στο πλαίσιο του Συντάγματος.</seg>
                    <seg xml:id="ParlaMint-GR_2021-01-27-S1-commons.seg1701">Πείτε μου, σας παρακαλώ, στην αιτιολογική έκθεση ή στην τελευταία ομιλία σας ένα παράδειγμα επικάλυψης αρμοδιοτήτων που σας κάνει να βάζετε την υποβάθμιση των αρμοδιοτήτων της ΡΑΛ. Πείτε μας ένα. Εγώ ξέρω και το κείμενο αυτό είμαι βέβαιος ότι συντάχθηκε από δικηγορικό γραφείο νομικών συμβούλων συγκεκριμένης εταιρείας και όχι από τις υπηρεσίες του Υπουργείου.</seg>
                    <seg xml:id="ParlaMint-GR_2021-01-27-S1-commons.seg1702">Τα ξέρουμε πάρα πολύ καλά. Και ξέρουμε πάρα πολύ καλά πόσο η «COSCO» θέλει να είναι κράτος εν κράτει, πόσο θέλει να είναι ειδικού σκοπού και ειδική οικονομική ζώνη, αντίθετο με τους ελληνικούς νόμους και με τη σύμβαση παραχώρησης.</seg>
                    <seg xml:id="ParlaMint-GR_2021-01-27-S1-commons.seg1703">Είναι τεράστια αναπτυξιακή υποδομή - απεργούν σήμερα, ήμουν κάτω στα δικαστήρια, εκπροσωπώντας τους Βουλευτές του ΣΥΡΙΖΑ, για συμπαράσταση - και είναι παραγωγική μονάδα υψηλού βεληνεκούς αναπτυξιακή για τα λιμάνια. Τώρα αποφασίσατε ότι είστε υπέρ της δημόσιας Πλοηγικής Υπηρεσίας;</seg>
                </u>
                <u xml:id="ParlaMint-GR_2021-01-27-S1-commons.u331" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1704">Ολοκληρώστε, κύριε Δρίτσα, σας παρακαλώ. Έχετε πάει στα δέκα λεπτά.</seg>
                </u>
                <u xml:id="ParlaMint-GR_2021-01-27-S1-commons.u332" ana="#regular" who="#ΔΡΙΤΣΑΣ_ΠΑΝΑΓΙΩΤΗ_ΘΕΟΔΩΡΟΣ">
                    <seg xml:id="ParlaMint-GR_2021-01-27-S1-commons.seg1705">Τελείωσα, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1706">Τόσα χρόνια λέγατε να ιδιωτικοποιηθεί, πριν πάρουμε εμείς την κυβέρνηση. Η τότε Νέα Δημοκρατία έλεγε να ιδιωτικοποιηθεί η Πλοηγική Υπηρεσία.</seg>
                    <seg xml:id="ParlaMint-GR_2021-01-27-S1-commons.seg1707">Και τελειώνω με την υγειονομική κάλυψη των πολιτικών υπαλλήλων. Πολύ σωστά το κάνετε. Δυστυχώς, οι αντιστάσεις που είχαμε εμείς ήταν πολύ ισχυρές και δεν μπορέσαμε να το κάνουμε. Μπράβο σας που το κάνετε. Αλλά γιατί, κύριε Υπουργέ, στη δημόσια διαβούλευση είχατε άρθρο 29 που αναβάθμιζε τον αριθμό του πολιτικού προσωπικού σε οκτακόσιους ενενήντα και στο νομοσχέδιο το αποσύρατε και δεν το έχετε; Γιατί; Θα δώσετε μια εξήγηση;</seg>
                    <seg xml:id="ParlaMint-GR_2021-01-27-S1-commons.seg1708">Καταθέτω για τα Πρακτικά την ανακοίνωση του Συνδέσμου Επιχειρήσεων Ναυπηγικής Βιομηχανίας, των Ιδιοκτητών Ναυπηγείων Περάματος, των Εργοδοτών Μηχανουργών Πειραιά, αναφορικά με τη ΡΑΛ, για να δείτε πόσο χτυπάτε τους μικρομεσαίους, και της Πανελλήνιας Ένωσης Πλοιοκτητών - Εφοπλιστών Ρυμουλκών και Ναυαγοσωστικών Πλοίων - δεν είναι συριζαίοι αυτοί - για την Πλοηγική Υπηρεσία.</seg>
                    <seg xml:id="ParlaMint-GR_2021-01-27-S1-commons.seg1709">Ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u333" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1710">Κι εγώ σας ευχαριστώ.</seg>
                    <seg xml:id="ParlaMint-GR_2021-01-27-S1-commons.seg1711">Συγχωρέστε μου, συνάδελφοι, την περισσότερη ανοχή μου στον κ. Δρίτσα, εν όψει της αναφοράς που έκανε για το Ολοκαύτωμα και, συνεπώς, νομίζω έχω την κατανόησή σας.</seg>
                    <seg xml:id="ParlaMint-GR_2021-01-27-S1-commons.seg1712">Λοιπόν, εισερχόμαστε τώρα στον κύκλο των ομιλητών με το σύστημα WEBEX. Η κ. Όλγα Κεφαλογιάννη έχει τον λόγο.</seg>
                </u>
                <u xml:id="ParlaMint-GR_2021-01-27-S1-commons.u334" ana="#regular" who="#ΚΕΦΑΛΟΓΙΑΝΝΗ_ΙΩΑΝΝΗ_ΟΛΓΑ">
                    <seg xml:id="ParlaMint-GR_2021-01-27-S1-commons.seg1713">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1714">Θα μου επιτρέψετε και μένα μία πρώτη αναφορά στη σημερινή Παγκόσμια Ημέρα Μνήμης του Ολοκαυτώματος, ημέρα μνήμης και σεβασμού, ημέρα υπόσχεσης ότι δεν πρέπει να ξεχάσουμε ποτέ τα έξι εκατομμύρια θύματα του Ολοκαυτώματος. Είναι ημέρα αγωνιστικότητας κατά του αντισημιτισμού, κατά του ρατσισμού, κατά της βίας, ιδίως στις μέρες μας, που η μισαλλοδοξία και ο εξτρεμισμός κάνουν ξανά την εμφάνισή τους. Σήμερα αλλά και κάθε μέρα δηλώνουμε όλοι μαζί την πίστη μας στις αξίες της ελευθερίας και της δημοκρατίας.</seg>
                    <seg xml:id="ParlaMint-GR_2021-01-27-S1-commons.seg1715">Κι επειδή άκουσα προηγουμένως τον πρώην Υπουργό, τον κ. Δρίτσα, να αναφέρεται στην προσωρινή έκθεση που έχει γίνει για την παρουσία των Ελλήνων Εβραίων στα στρατόπεδα συγκέντρωσης, όντως αυτό έγινε κατά την προηγούμενη περίοδο, αλλά θέλω να σας δηλώσω προσωπικά ότι ο Πρόεδρος της Βουλής κ. Τασούλας μεριμνά για την πραγματοποίηση της οριστικής έκθεσης της Ελλάδας στον Άουσβιτς όπως πρέπει, για να τιμήσουμε τη μνήμη των Ελλήνων Εβραίων που έχασαν τη ζωή τους στα στρατόπεδα συγκέντρωσης. Ποτέ ξανά. Αυτό πρέπει να είναι στα χείλη όλων μας.</seg>
                    <seg xml:id="ParlaMint-GR_2021-01-27-S1-commons.seg1716">Κυρίες και κύριοι συνάδελφοι, εισέρχομαι τώρα στην ημερήσια διάταξη και στο νομοσχέδιο που συζητάμε, το οποίο αποτελεί ένα πολύ ουσιαστικό αναπτυξιακό εγχείρημα για τη χώρα μας, καθώς τα νησιά μας και ο παράκτιος χώρος της Ελλάδας αποτελούν πολύ σημαντικούς πλουτοπαραγωγικούς πόρους. Τουρισμός, ναυτιλία και οικονομική δραστηριότητα σε σχέση με αυτά αποτελούν το 25% του ΑΕΠ της χώρας.</seg>
                    <seg xml:id="ParlaMint-GR_2021-01-27-S1-commons.seg1717">Κατανοούμε όλοι, λοιπόν, ότι αυτό, σε επίπεδο παραγωγής αγαθών και υπηρεσιών, εισοδήματος και απασχόλησης, σημαίνει πολλά για μια χώρα όπως η Ελλάδα. Παρ' όλα αυτά οι ιδιαιτερότητες της νησιωτικότητας δημιουργούν πολλά και δομικά προβλήματα, λόγω των ιδιαίτερων φυσικών, κοινωνικών και οικονομικών χαρακτηριστικών τους, τόσο σε σχέση με τις ηπειρωτικές περιοχές όσο και μεταξύ των ίδιων των νησιών.</seg>
                    <seg xml:id="ParlaMint-GR_2021-01-27-S1-commons.seg1718">Για τον λόγο αυτό, η χάραξη μιας ενιαίας νησιωτικής πολιτικής εκτός από πολύ σημαντικό εγχείρημα είναι και αρκετά δύσκολο. Χρειάζεται έμφαση και, μάλιστα, διακριτική για κάθε σύμπλεγμα ή και για κάθε νησί, ακόμα και σε θέματα πληθυσμού, τοπικής αγοράς, πρόσβασης στην υγεία και την εκπαίδευση. Και, όπως είναι φυσικό, το ανθρώπινο δυναμικό - ειδικότερα στα μικρά νησιά - είναι καταλύτης για την αποτελεσματική και βιώσιμη ανάπτυξη. Γι' αυτό και πρέπει να στηριχθεί ιδιαίτερα.</seg>
                    <seg xml:id="ParlaMint-GR_2021-01-27-S1-commons.seg1719">Το εγχείρημα είναι δύσκολο και για έναν ακόμη λόγο. Η δεκαετής δημοσιονομική κρίση της χώρας χτύπησε ακόμη περισσότερο τα μικρά νησιά, τις απομακρυσμένες νησιωτικές αλλά και ηπειρωτικές περιοχές της χώρας. Τα πάγια και δομικά τους προβλήματα διογκώθηκαν, ο κατακερματισμός των αγορών προϊόντων και εργασίας, οι αυξημένες απαιτήσεις σε υποδομές και εξοπλισμούς, υγειονομικούς και εκπαιδευτικούς, το αυξημένο κόστος μεταφορών ενίσχυσαν τα προβλήματα.</seg>
                    <seg xml:id="ParlaMint-GR_2021-01-27-S1-commons.seg1720">Σε πολλές νησιωτικές περιοχές ο αντίκτυπος υπήρξε πολύ αρνητικός στο ήδη σοβαρότατο δημογραφικό πρόβλημα της χώρας. Σε πολλές περιπτώσεις έχουν καταγραφεί μηδενικές γεννήσεις στα νησιά μας, σε αντίθεση δυστυχώς με τον αριθμό θανάτων κατά την ίδια περίοδο.</seg>
                    <seg xml:id="ParlaMint-GR_2021-01-27-S1-commons.seg1721">Σήμερα η τεράστια οικονομική κρίση από την πανδημία δημιουργεί νέα πρωτοφανή προβλήματα στις περιοχές αυτές. Ένας από τους βασικούς πυλώνες ανάπτυξής τους, ο τουρισμός, δέχεται ανυπολόγιστο πλήγμα. Είναι πολύ σημαντικό, λοιπόν, οι ισχυροί χρηματοδοτικοί πόροι από την Ευρώπη να αξιοποιηθούν και για τη νησιωτική ανάπτυξη. Το παρόν νομοσχέδιο θα συμβάλει στην κατεύθυνση αυτή.</seg>
                    <seg xml:id="ParlaMint-GR_2021-01-27-S1-commons.seg1722">Κυρίες και κύριοι συνάδελφοι, θεσπίζεται για πρώτη φορά μια ολοκληρωμένη νησιωτική πολιτική, με βάση την αξιοποίηση των ιδιαίτερων αναπτυξιακών προοπτικών των νησιών, μια πρωτοβουλία που αναμένεται να συμβάλει σημαντικά στην οικονομική κοινωνική και εδαφική συνοχή του νησιωτικού μας χώρου.</seg>
                    <seg xml:id="ParlaMint-GR_2021-01-27-S1-commons.seg1723">Προβλέπεται η θεσμοθέτηση εθνικής στρατηγικής για την ολοκληρωμένη θαλάσσια πολιτική στον νησιωτικό χώρο, που θα ενισχύσει την ανταγωνιστικότητα της ελληνικής ναυτιλίας, ιδιαίτερα την επόμενη ημέρα της πανδημίας, με ειδικούς αναπτυξιακούς στόχους για τη λιμενική πολιτική, τους θαλάσσιους λιμένες, τις θαλάσσιες μεταφορές, τη νησιωτική ανταγωνιστικότητα και επιχειρηματικότητα, τη στρατηγική ασφάλεια στη θάλασσα, με έλεγχο της αποτελεσματικότητάς της, καθώς θα συντάσσεται κάθε πέντε έτη και θα αξιολογείται ετησίως για την υλοποίηση των στόχων της.</seg>
                    <seg xml:id="ParlaMint-GR_2021-01-27-S1-commons.seg1724">Θεσπίζονται επίσης σημαντικά χρηματοδοτικά εργαλεία για τη στήριξη του νησιωτικού χώρου. Με το πρόγραμμα «ΝΕΑΡΧΟΣ» χρηματοδοτούνται έργα δημοσίου χαρακτήρα στους τομείς των λιμενικών υποδομών, των εξοπλισμών των λιμενικών αρχών, των δημοσίων σχολών εμπορικού ναυτικού.</seg>
                    <seg xml:id="ParlaMint-GR_2021-01-27-S1-commons.seg1725">Προωθείται η ενίσχυση και η αναδιάρθρωση του παραγωγικού αναπτυξιακού μοντέλου των νησιωτικών περιοχών. Δημιουργούνται χρηματοδοτικά εργαλεία με πόρους του εθνικού συγχρηματοδοτούμενου σκέλους του Προγράμματος Δημοσίων Επενδύσεων. Προβλέπεται η παροχή κάθε μορφής χρηματοδότησης σε επιχειρήσεις που δραστηριοποιούνται στη θαλάσσια οικονομία και, μάλιστα, ιδίως σε μικρές και πολύ μικρές επιχειρήσεις.</seg>
                    <seg xml:id="ParlaMint-GR_2021-01-27-S1-commons.seg1726">Στην ίδια αναπτυξιακή κατεύθυνση είναι το ταμείο χαρτοφυλακίου για την ανάπτυξη καινοτόμου επιχειρηματικότητας στον τομέα της θαλάσσιας οικονομίας. Πρόκειται για καίριες παρεμβάσεις, που θα συμβάλουν στο τρίπτυχο της γαλάζιας οικονομίας: «τουρισμός, αλιεία, ενέργεια».</seg>
                    <seg xml:id="ParlaMint-GR_2021-01-27-S1-commons.seg1727">Ιδιαίτερα για τον τομέα του τουρισμού, καθώς η πανδημία αλλάζει τα πάντα στα κριτήρια επιλογής των τουριστικών προορισμών, η ασφαλής τουριστική εμπειρία, η περιβαλλοντική βιωσιμότητα γίνονται οι σύγχρονοι δείκτες ανθεκτικότητας και ανταγωνιστικότητας του τουριστικού προϊόντος.</seg>
                    <seg xml:id="ParlaMint-GR_2021-01-27-S1-commons.seg1728">Τα νέα αυτά δεδομένα σίγουρα πρέπει να διαμορφώσουν και νέες ευκαιρίες, ιδιαίτερα στη νησιωτική περιοχή της χώρας. Η στροφή στην πράσινη ενέργεια και τη γαλάζια οικονομία δημιουργούν ευκαιρίες προσαρμογής των υπηρεσιών στον επισκέπτη τουρίστα, δημιουργούν προϋποθέσεις αλλαγής στη δομή και λειτουργία του τουρισμού, με βάση τα ιδιαίτερα χαρακτηριστικά των νησιών αλλά και της κάθε γεωγραφικής περιοχής.</seg>
                    <seg xml:id="ParlaMint-GR_2021-01-27-S1-commons.seg1729">Κυρίες και κύριοι συνάδελφοι, σε αυτές τις νέες συνθήκες, όπου τα πάντα δοκιμάζονται και θα πρέπει να αναζητήσουμε νέους δρόμους ευκαιριών με επίκεντρο τον άνθρωπο, το περιβάλλον, την υγεία και τη βιώσιμη ανάπτυξη, πρέπει να έχουμε αυτή την κατεύθυνση, έτσι ώστε να αλλάξουμε την αναπτυξιακή πορεία της νησιωτικής Ελλάδας. Πρέπει να ρίξουμε το βάρος στην βελτίωση της ποιότητας ζωής τού 15% του ελληνικού πληθυσμού, με ό,τι συνεπάγεται αυτό για την αύξηση της συνεισφοράς του στην εθνική οικονομία.</seg>
                    <seg xml:id="ParlaMint-GR_2021-01-27-S1-commons.seg1730">Τα νησιά μας σήκωσαν και σηκώνουν τεράστιο βάρος από τη μεταναστευτική προσφυγική ροή. Ο ελληνικός θαλάσσιος χώρος του Αιγαίου, της Κρήτης και του Ιονίου είναι βαρύνουσας σημασίας γεωστρατηγικά στον διεθνή και ευρωπαϊκό χώρο. Αποτελεί νευραλγικό πεδίο προστασίας των κυριαρχικών μας δικαιωμάτων. Αποτελεί επίσης κόμβο της ευρωπαϊκής ενεργειακής πολιτικής.</seg>
                    <seg xml:id="ParlaMint-GR_2021-01-27-S1-commons.seg1731">Για όλους αυτούς τους λόγους και όπως άλλωστε προτάσσει το ελληνικό Σύνταγμα, οφείλουμε με ενότητα να θέσουμε σε προτεραιότητα την ανάπτυξη και την ευημερία των νησιών μας και το πράττουμε σήμερα ψηφίζοντας το νομοσχέδιο του Υπουργείου Ναυτιλίας.</seg>
                    <seg xml:id="ParlaMint-GR_2021-01-27-S1-commons.seg1732">Ευχαριστώ πολύ για την προσοχή σας.</seg>
                </u>
                <u xml:id="ParlaMint-GR_2021-01-27-S1-commons.u335" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1733">Κι εγώ ευχαριστώ, κυρία Κεφαλογιάννη, και ειδικά για την τήρηση του χρόνου.</seg>
                    <seg xml:id="ParlaMint-GR_2021-01-27-S1-commons.seg1734">Τον λόγο τώρα θα δώσω στον Βουλευτή του ΣΥΡΙΖΑ κ. Παναγιώτη Κουρουμπλή.</seg>
                </u>
                <u xml:id="ParlaMint-GR_2021-01-27-S1-commons.u336" ana="#regular" who="#ΚΟΥΡΟΥΜΠΛΗΣ_ΕΛΕΥΘΕΡΙΟΥ_ΠΑΝΑΓΙΩΤΗΣ">
                    <seg xml:id="ParlaMint-GR_2021-01-27-S1-commons.seg1735">Κύριε Πρόεδρε, θα ήθελα να εκφράσω τη θλίψη μου για τον απροσδόκητο θάνατο ενός μεγάλου αγωνιστή της δημοκρατίας, του Σήφη Βαλυράκη.</seg>
                    <seg xml:id="ParlaMint-GR_2021-01-27-S1-commons.seg1736">Και, βεβαίως, να προσθέσω και εγώ με τη σειρά μου σε όσα οι προλαλήσαντες συνάδελφοι όλων των παρατάξεων ανέφεραν, σε ό,τι αφορά τα θύματα του Ολοκαυτώματος, ώστε ποτέ να μη βιώσει η ανθρωπότητα έναν τέτοιο πόνο για άλλη μια φορά.</seg>
                    <seg xml:id="ParlaMint-GR_2021-01-27-S1-commons.seg1737">Κύριε Πρόεδρε, «ώδινεν όρος και έτεκεν μυν» έλεγαν οι αρχαίοι πρόγονοι. Πληθώρα ή πληθωρισμός λόγων και λιτότητα σε ό,τι αφορά την εξασφάλιση πιστώσεων. Με τα λόγια κινδυνεύουν οι νησιώτες μας για άλλη μια φορά, όπως έχει συμβεί πολλές φορές στο παρελθόν, ιδιαίτερα με το μεταφορικό ισοδύναμο, που για σαράντα χρόνια το έταζαν οι διάφορες κυβερνήσεις, αλλά μόνο μία κυβέρνηση, παρά τις δυσκολίες και τους περιορισμούς, το υλοποίησε και έδωσε ένα άλλο άρωμα - ας μου επιτραπεί η έκφραση - στην ψυχολογία των πολιτών, ότι η κεντρική εξουσία δείχνει ένα ενδιαφέρον σε μια εξαιρετικά ζωτικής σημασίας, όχι μόνο αναπτυξιακή, αλλά και για τα εθνικά κυριαρχικά δικαιώματα της χώρας, περιοχή. Γιατί ήταν η μόνη φορά που δεσμευθήκαμε για ένα τέτοιο πρόγραμμα σημαντικό, με την εξασφάλιση όλων των απαραίτητων πιστώσεων.</seg>
                    <seg xml:id="ParlaMint-GR_2021-01-27-S1-commons.seg1738">Αλλά εδώ παρατηρείται το εξής παράδοξο γεγονός, κύριε Πρόεδρε. Η Κυβέρνηση οφείλει να πληρώσει εκκρεμότητες της υλοποίησης του μεταφορικού ισοδυνάμου. Κι ενώ δεν έχει εκπληρώσει αυτές τις υποχρεώσεις, τάζει λαγούς με πετραχήλια, σε μια έκθεση ιδεών, χωρίς να έχει εξασφαλίσει τις πιστώσεις. Όταν δεν υπάρχουν πιστώσεις, τέτοια νομοθετήματα έχουν μείνει στα αζήτητα της ιστορίας. Γιατί ποτέ δεν μπόρεσαν να υλοποιήσουν τους στόχους τους, από τη στιγμή που δεν είχαν εξασφαλισθεί προηγουμένως οι πιστώσεις.</seg>
                    <seg xml:id="ParlaMint-GR_2021-01-27-S1-commons.seg1739">Κύριε Πρόεδρε, η Κυβέρνηση για άλλη μια φορά, όπως και στο παρελθόν πάλι, επιδεικνύει αλλεργία σε ό,τι αφορά τη δημόσια εκπαίδευση στον χώρο της ναυτικής εκπαίδευσης. Από το άρθρο 17 έως το άρθρο 19 καταδεικνύεται η εγκατάλειψη που υπάρχει σε αυτόν τον ευαίσθητο χώρο. Όχι μόνο την έχει εγκαταλείψει, αλλά θα παρουσιάσω ένα στοιχείο που καταδεικνύει με τον πιο εύληπτο τρόπο το τι λογίζεται η Κυβέρνηση για αυτόν τον χώρο.</seg>
                    <seg xml:id="ParlaMint-GR_2021-01-27-S1-commons.seg1740">Εξασφαλίσαμε εβδομήντα δύο θέσεις μόνιμου προσωπικού, από αυτές που είχαν καταργήσει οι προηγούμενες κυβερνήσεις του 2013 και του 2014. Από το 2018 είχαν εξασφαλισθεί δεκαεννέα θέσεις και μέχρι σήμερα η Κυβέρνηση, είκοσι μήνες στην εξουσία, δεν υλοποίησε την πρόσληψη αυτών καθηγητών, για να αναβαθμισθούν οι σχολές, όταν εμείς προωθήσαμε πρόγραμμα 8,5 εκατομμυρίων για την ενίσχυση όλων των σχολών, όταν ιδρύσαμε και λειτουργήσαμε τη σχολή στην Κάλυμνο που την υπόσχονταν για πάρα πολλά χρόνια πολλοί.</seg>
                    <seg xml:id="ParlaMint-GR_2021-01-27-S1-commons.seg1741">Κύριε Πρόεδρε, σε ό,τι αφορά το άρθρο 22, έχουν ειπωθεί πολλά. Εγώ θα προσθέσω μόνο το εξής. Θα πρέπει να λάβει πολύ σοβαρά υπ' όψιν του ο κύριος Υπουργός το εξής γεγονός, ότι ένα πλοίο με έναν τέτοιο καπετάνιο, που δίνεται τώρα η δυνατότητα με τις διατάξεις που προωθείτε για ψήφιση, θα μπορούσε, εξυπηρετώντας συμφέροντα χώρας που βρίσκεται σε μία διαρκή αντιδικία με την Ελλάδα, να βυθιστεί μπροστά στην είσοδο του ναυστάθμου και τότε καταλαβαίνετε ποιες θα είναι οι συνέπειες για τη χώρα. Αυτό και μόνο το γεγονός θέτω υπ' όψιν σας και θέλω να το λάβετε πολύ σοβαρά, γιατί είναι πραγματικά ένα εξαιρετικά σημαντικό γεγονός που πρέπει να προβλέψουμε ως ενδεχόμενο.</seg>
                    <seg xml:id="ParlaMint-GR_2021-01-27-S1-commons.seg1742">Όσον αφορά το άρθρο 25, εδώ η διαφάνεια που επαγγέλθηκε η Νέα Δημοκρατία προεκλογικά και άρπαξε την ψήφο του ελληνικού λαού βυθίζεται στα στερεά απόβλητα των λιμανιών.</seg>
                    <seg xml:id="ParlaMint-GR_2021-01-27-S1-commons.seg1743">Κύριε Πρόεδρε, δεν έρχονται πλοία στα λιμάνια τα ελληνικά και ιδιαίτερα στον Πειραιά. Ο Πειραιάς, η «COSCO» έχει πέντε δεξαμενές. Οι τριακόσιες ημέρες εργασίας τον χρόνο στις πέντε είναι χίλιες πεντακόσιες ημέρες. Ξέρετε πόσες είναι οι εργάσιμες μέρες για τις πέντε αυτές δεξαμενές; Εξακόσιες μέρες! Άρα εννιακόσιες μέρες είναι χωρίς δραστηριότητα.</seg>
                    <seg xml:id="ParlaMint-GR_2021-01-27-S1-commons.seg1744">Αυτό γιατί γίνεται; Γιατί ακριβώς το κόστος των αποβλήτων αποτρέπει πλοία να έρχονται στα ελληνικά λιμάνια. Κι εμείς εξακολουθούμε, κύριε Πρόεδρε, να παρατείνουμε για άλλον έναν χρόνο.</seg>
                    <seg xml:id="ParlaMint-GR_2021-01-27-S1-commons.seg1745">Ο κ. Πλακιωτάκης είχε έτοιμη διάταξη, είχε στη διάθεσή του να υλοποιήσει τον κανονισμό 352 της Ευρωπαϊκής Ένωσης και, παρά ταύτα, πάει από παράταση σε παράταση. Και φτάνει στο αποκορύφωμα της παρέκκλισης και των παρανομιών, να νεκρανασταίνει συμβάσεις που έχουν λήξει, προκειμένου να εξυπηρετηθούν συγκεκριμένα συμφέροντα, χωρίς να δίνει τη δυνατότητα να υπάρχουν κι άλλοι πάροχοι, να λαμβάνουν μέρος και άλλοι πάροχοι, να μειωθεί το κόστος των χρηστών.</seg>
                    <seg xml:id="ParlaMint-GR_2021-01-27-S1-commons.seg1746">Ρωτήστε την Ένωση Ακτοπλόων, κύριε Πλακιωτάκη, να μας πει δημόσια: Συμφωνεί με αυτή τη διάταξη; Και τότε θα καταλάβετε για άλλη μια φορά ή θα καταλάβουν πολλοί τι συμφέροντα εξυπηρετούνται.</seg>
                    <seg xml:id="ParlaMint-GR_2021-01-27-S1-commons.seg1747">Πάω στο άρθρο 30. Κύριε Υπουργέ, λάβετε υπ' όψιν σας ότι η αναφορά σε εθνική άμυνα μπορεί να αποβεί καταστροφική για την ένταξη των δύο αυτών προγραμμάτων τα οποία στηρίζουμε, στηρίξαμε και κακώς μέχρι σήμερα δεν προχωρήσατε. Δεν θέλω να εκθέσω ανθρώπους, για να σας πω πόσο καιρό λίμναζαν στο γραφείο σας αυτά τα δυο πολύ σημαντικά προγράμματα, που θα έδιναν στη χώρα ένα πρόγραμμα θαλάσσιας επιτήρησης και όχι μόνο.</seg>
                    <seg xml:id="ParlaMint-GR_2021-01-27-S1-commons.seg1748">Κυρίες και κύριοι συνάδελφοι, έχω να αναφερθώ και στην υπόθεση των δύο τροπολογιών.</seg>
                    <seg xml:id="ParlaMint-GR_2021-01-27-S1-commons.seg1749">Όσον αφορά την τροπολογία για τη ΡΑΛ, μια ανεξάρτητη αρχή, καταργήσατε τέλος πάντων τη ΔΑΛ, όταν όλα τα ιδιωτικοποιημένα λιμάνια στην Ευρώπη έχουν ένα τέτοιο δημόσιο όργανο, για να εποπτεύει τη δραστηριότητά τους. Καλώς, ας δεχθούμε ότι το κάνατε.</seg>
                    <seg xml:id="ParlaMint-GR_2021-01-27-S1-commons.seg1750">Έρχεστε τώρα και προσπαθείτε να απομειώσετε τη ΡΑΛ, με το επιχείρημα της αλληλοεπικάλυψης. Καταθέστε μας, λοιπόν, την αλληλοεπικάλυψη και πείτε μας έναν φορέα του λιμανιού που πραγματικά δεν έχει αναγνωρίσει την προσπάθεια της ΡΑΛ. Αλλά αυτό γίνεται, όταν κάποιος έρχεται σε αντίρρηση και σε αντίθεση μαζί σας.</seg>
                    <seg xml:id="ParlaMint-GR_2021-01-27-S1-commons.seg1751">Προχθές ούτε καν το ενσωματώσατε, κύριε Υπουργέ, στο νομοσχέδιο γιατί δεν το είχατε στη σκέψη σας. Μόλις η ΡΑΛ κατέθεσε κάτι το διαφορετικό, ήρθατε να την κατεδαφίσετε. Αυτές είναι οι πολιτικές της Κυβέρνησης των αρίστων, η οποία έχει μετατραπεί σε Κυβέρνηση των αρεστών!</seg>
                    <seg xml:id="ParlaMint-GR_2021-01-27-S1-commons.seg1752">Και κλείνω, κύριε Πρόεδρε, με κάτι που πραγματικά με άφησε ενεό στη συζήτηση των φορέων. Άκουσα έναν συνδικαλιστή του Λιμενικού Σώματος, ο οποίος κρατούσε ένα μεγάλο λιβανιστήρι - για να μην πω κάτι άλλο χειρότερο - , να λέει ότι ξεφύγαμε από το ναρκοπέδιο της προηγούμενης κυβέρνησης. Και περίμενα τον κ. Πλακιωτάκη, ως έναν πολιτικό που καταλαβαίνει και αντιλαμβάνεται την αξία της συνέχειας σε αυτή τη δημοκρατία που ζούμε, να τον βάλει στη θέση του.</seg>
                    <seg xml:id="ParlaMint-GR_2021-01-27-S1-commons.seg1753">Ήταν πραγματικά μια αθλιότητα εκφράσεων για μια κυβέρνηση, τη στιγμή που ξέρει πολύ καλά το Λιμενικό Σώμα ποια ήταν η υποστήριξή μας. Ξέρουν πολύ καλά και έτσι αναγκάζομαι να πω ότι ένας από αυτούς που ήθελαν και εμπόδιζαν την καθιέρωση των πανελληνίων εξετάσεων ήταν και ο κ. Μπασιάκος και οι συν αυτώ. Και, αντί να στηρίζει τους συναδέλφους του που διώκονται, έρχεται εδώ να κάνει τον υπερασπιστή της Κυβέρνησης.</seg>
                    <seg xml:id="ParlaMint-GR_2021-01-27-S1-commons.seg1754">Για να πω, κύριε Πρόεδρε…</seg>
                </u>
                <u xml:id="ParlaMint-GR_2021-01-27-S1-commons.u337" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1755">Ολοκληρώστε, παρακαλώ, κύριε συνάδελφε.</seg>
                </u>
                <u xml:id="ParlaMint-GR_2021-01-27-S1-commons.u338" ana="#regular" who="#ΚΟΥΡΟΥΜΠΛΗΣ_ΕΛΕΥΘΕΡΙΟΥ_ΠΑΝΑΓΙΩΤΗΣ">
                    <seg xml:id="ParlaMint-GR_2021-01-27-S1-commons.seg1756">Κλείνω, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1757">Πόσα σκάφη του Λιμενικού έπλεαν το 2015, όταν ανέλαβε αυτή η Κυβέρνηση, και πόσα πλέουν τη στιγμή που παραδώσαμε;</seg>
                    <seg xml:id="ParlaMint-GR_2021-01-27-S1-commons.seg1758">Ποιοι καθιέρωσαν το επίδομα παραμεθορίου και ποιοι απαίτησαν, κυρίες και κύριοι συνάδελφοι, από τους Ευρωπαίους, στο πλαίσιο της FRONTEX, τον ίδιο μισθό που παίρνουν οι λιμενικοί της FRONTEX - που έρχονται από το εξωτερικό - να λαμβάνουν και οι λιμενικοί του ελληνικού Λιμενικού Σώματος;</seg>
                    <seg xml:id="ParlaMint-GR_2021-01-27-S1-commons.seg1759">Κύριε Πρόεδρε, ζητώ από τον κύριο Υπουργό να συμβουλευθεί την κ. Καλογήρου και τον κ. Χατζημάρκου, με τους οποίους συνεργαστήκαμε, όπως είπε ο κ. Δρίτσας, άριστα για αυτό το περίφημο πρόγραμμα αναβάθμισης σε ευρωπαϊκό επίπεδο της νησιωτικής πολιτικής. Υπήρξε απόφαση και στη Βαλέτα όλων των συναρμόδιων Υπουργών. Είναι το μόνο πρόγραμμα που, εάν θέλετε, από κοινού μπορούμε να παλέψουμε για τα νησιά της Ελλάδας.</seg>
                </u>
                <u xml:id="ParlaMint-GR_2021-01-27-S1-commons.u339" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1760">Κύριε Κουρουμπλή, έχετε περάσει τα δέκα λεπτά. Σας παρακαλώ.</seg>
                </u>
                <u xml:id="ParlaMint-GR_2021-01-27-S1-commons.u340" ana="#regular" who="#ΚΟΥΡΟΥΜΠΛΗΣ_ΕΛΕΥΘΕΡΙΟΥ_ΠΑΝΑΓΙΩΤΗΣ">
                    <seg xml:id="ParlaMint-GR_2021-01-27-S1-commons.seg1761">Εντάξει. Ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u341" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1762">Δεν σας διέκοψα. Ολοκληρώσατε;</seg>
                </u>
                <u xml:id="ParlaMint-GR_2021-01-27-S1-commons.u342" ana="#regular" who="#ΚΟΥΡΟΥΜΠΛΗΣ_ΕΛΕΥΘΕΡΙΟΥ_ΠΑΝΑΓΙΩΤΗΣ">
                    <seg xml:id="ParlaMint-GR_2021-01-27-S1-commons.seg1763">Ναι, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u343" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1764">Ο κ. Δημοσχάκης Αναστάσιος από τη Νέα Δημοκρατία έχει τον λόγο και να ετοιμάζεται ο κ. Χρήστος Γκόκας από το Κίνημα Αλλαγής.</seg>
                </u>
                <u xml:id="ParlaMint-GR_2021-01-27-S1-commons.u344" ana="#regular" who="#ΔΗΜΟΣΧΑΚΗΣ_ΣΠΥΡΟΥ_ΑΝΑΣΤΑΣΙΟΣ_ΤΑΣΟΣ">
                    <seg xml:id="ParlaMint-GR_2021-01-27-S1-commons.seg1765">Κύριε Πρόεδρε, σας ευχαριστώ πολύ.</seg>
                    <seg xml:id="ParlaMint-GR_2021-01-27-S1-commons.seg1766">Κυρίες και κύριοι συνάδελφοι, το παρόν σχέδιο νόμου αποτελεί μία σημαντική τομή που θα καθορίσει την αναπτυξιακή πορεία των νησιών μας. Εισάγει το καινοτόμο τρίπτυχο: «νησιωτικότητα, θαλάσσια οικονομία, γαλάζια ανάπτυξη».</seg>
                    <seg xml:id="ParlaMint-GR_2021-01-27-S1-commons.seg1767">Αναγνωρίζοντας εμπράκτως την εθνική σημασία του νησιωτικού χώρου συνολικά, επιχειρείται για πρώτη φορά μια ολιστική στρατηγική προσέγγιση της νησιωτικής πολιτικής και της θαλάσσιας οικονομίας, αναγνωρίζοντας τις χωρικές και περιβαλλοντικές ιδιαιτερότητες καθώς και τα πολλαπλά πλεονεκτήματα των ελληνικών νησιωτικών περιοχών.</seg>
                    <seg xml:id="ParlaMint-GR_2021-01-27-S1-commons.seg1768">Η νησιωτική χώρα συμβάλλει σημαντικά στην οικονομία μας, διασφαλίζοντας περίπου το 25% του ΑΕΠ της χώρας μας. Ωστόσο, η νησιωτική οικονομία καλείται να αντιμετωπίσει σωρεία προβλημάτων εδώ και χρόνια, όπως είναι τα ζητήματα υποδομών, αποκλεισμών, αυξημένου κόστους μεταφορών, αλλά και των προϊόντων τα οποία παράγουν.</seg>
                    <seg xml:id="ParlaMint-GR_2021-01-27-S1-commons.seg1769">Θεσμοθετείται, λοιπόν, για πρώτη φορά μία ολοκληρωμένη θαλάσσια πολιτική σε όλο τον νησιωτικό χώρο μέσω της εθνικής στρατηγικής. Ενεργοποιούνται τρία χρήσιμα χρηματοδοτικά εργαλεία, τα οποία καθιστούν εφικτή σε άμεσο χρόνο την υλοποίηση των αναπτυξιακών στόχων.</seg>
                    <seg xml:id="ParlaMint-GR_2021-01-27-S1-commons.seg1770">Το πρώτο πρόγραμμα αφορά τη χρηματοδότηση έργων δημοσίου χαρακτήρα, όπως η θαλάσσια συγκοινωνιακή εξυπηρέτηση.</seg>
                    <seg xml:id="ParlaMint-GR_2021-01-27-S1-commons.seg1771">Το δεύτερο άπτεται της νησιωτικής επιχειρηματικότητας, στηρίζοντας οικονομικά μικρές κυρίως επιχειρήσεις που δραστηριοποιούνται στη θαλάσσια οικονομία και είναι γεωγραφικά απομονωμένες.</seg>
                    <seg xml:id="ParlaMint-GR_2021-01-27-S1-commons.seg1772">Φυσικά, το τρίτο αφορά στη σύσταση Ταμείου Χαρτοφυλακίου, για την ανάπτυξη της καινοτόμου επιχειρηματικότητας στον τομέα της θαλάσσιας οικονομίας και της γαλάζιας ανάπτυξης.</seg>
                    <seg xml:id="ParlaMint-GR_2021-01-27-S1-commons.seg1773">Ταυτόχρονα, εισάγονται σημαντικές διατάξεις αναφορικά με τη στελεχιακή θωράκιση σε άμεσο χρόνο των λιμενικών υπηρεσιών, καθώς προβλέπεται η κάλυψη των κενών οργανικών θέσεων στο Λιμενικό Σώμα - Ελληνική Ακτοφυλακή, που προκύπτουν μετά την ψήφιση του ν.4676/2020 με την πρόβλεψη της κατάταξης ενενήντα πέντε επιλαχόντων δοκίμων σημαιοφόρων και δοκίμων λιμενοφυλάκων του διαγωνισμού του 2019.</seg>
                    <seg xml:id="ParlaMint-GR_2021-01-27-S1-commons.seg1774">Κυρίες και κύριοι συνάδελφοι, σε ένα γεωστρατηγικό περιβάλλον, όπου εντοπίζονται πολλαπλές αναταραχές και προκλήσεις ασφαλείας είναι σημαντικό να θωρακίζουμε οικονομικά, εθνικά και κοινωνικά τον νησιωτικό μας χώρο, σε συνεργασία φυσικά με την Ευρωπαϊκή Ένωση και μέσα από τη συνοριοφυλακή και την ακτοφυλακή, που ήδη έχει ξεκινήσει να δομείται και στη χώρα μας. Και αυτό επιτυγχάνεται μέσω του παρόντος σχεδίου νόμου.</seg>
                    <seg xml:id="ParlaMint-GR_2021-01-27-S1-commons.seg1775">Οι αναπτυξιακοί στόχοι, τους οποίους θέτει η εθνική στρατηγική, σχετίζονται με τους θαλάσσιους λιμένες, τις ναυτιλιακές υποδομές, τις θαλάσσιες μεταφορές και τη νησιωτική ανταγωνιστικότητα. Η νήσος της Σαμοθράκης, το νησί της Νίκης, μπορεί να βγει πολλαπλά ωφελημένη από τη νέα αυτή στρατηγική που εισάγεται με το παρόν νομοσχέδιο.</seg>
                    <seg xml:id="ParlaMint-GR_2021-01-27-S1-commons.seg1776">Αξιότιμε κύριε Υπουργέ, στο λιμάνι της Καμαριώτισσας, όπως σας έχω ήδη ενημερώσει και προφορικά και γραπτά, πρέπει να προχωρήσουν τα απαραίτητα έργα υποδομής για την προστασία του προσήνεμου μόλου και να αποκατασταθούν οι ζημιές στη δυτική έξοδο αυτού, καθώς και στην πλευρά του βόρειου μόλου. Παράλληλα, κρίνεται απολύτως απαραίτητη η αναβάθμιση υποδομών του εκεί λιμεναρχείου, προκειμένου να εξυπηρετούνται οι αυξημένες ανάγκες αστυνόμευσης του Θρακικού Πελάγους και του βορειοανατολικού Αιγαίου.</seg>
                    <seg xml:id="ParlaMint-GR_2021-01-27-S1-commons.seg1777">Ταυτόχρονα, να θυμίσω όμως - δεν πρέπει να το ξεχνάμε - ότι όλος αυτός ο χώρος θέλει και μία προστασία, όπως ήταν κατά το παρελθόν, με την κανονιοφόρο του Πολεμικού Ναυτικού. Νομίζω ότι αξίζει τον κόπο και να προστατεύσουμε τα αλιευτικά μας πεδία, διότι ο γείτονας δυστυχώς εφαρμόζει εξοντωτικές πρακτικές και τακτικές σε ό,τι αφορά την ερημοποίηση των αλιευτικών αυτών πεδίων.</seg>
                    <seg xml:id="ParlaMint-GR_2021-01-27-S1-commons.seg1778">Παράλληλα, θυμίζω την επικαιροποίηση της μελέτης αρμοδιότητας της Περιφέρειας Ανατολικής Μακεδονίας και Θράκης που αφορά στην κατασκευή αλιευτικού καταφυγίου Λακκώματος. Ο «ΝΕΑΡΧΟΣ», το νέο πρόγραμμα που θεσμοθετείται με το παρόν σχέδιο νόμου και αφορά στη χρηματοδότηση έργων δημοσίου χαρακτήρα, μπορεί να αποτελέσει ένα χρήσιμο εργαλείο για το νησί μας.</seg>
                    <seg xml:id="ParlaMint-GR_2021-01-27-S1-commons.seg1779">Επίσης, η ακτοπλοϊκή σύνδεση του Έβρου με τα νησιά του βορειοανατολικού Αιγαίου αποτελεί θέμα υψίστης σημασίας, τόσο για τον ακριτικό νομό μας όσο και για τη Θράκη και γενικότερα. Η δημιουργία μιας νέας θαλάσσιας Εγνατίας που θα «κουμπώσει» με την οδική Νέα Εγνατία στην Αλεξανδρούπολη μπορεί να αλλάξει το οικονομικό περιβάλλον της ευρύτερης περιοχής. Θα δημιουργηθεί μία θαλάσσια δίοδος μεταφοράς προσώπων και πραγμάτων από τον Έβρο προς τα νησιά του βορειοανατολικού Αιγαίου, αλλά και αντιστρόφως.</seg>
                    <seg xml:id="ParlaMint-GR_2021-01-27-S1-commons.seg1780">Προτείνω τη συνολική επαναχάραξη των δρομολογίων με ένα δρομολόγιο Αλεξανδρούπολη - Σαμοθράκη - Λήμνος - Λέσβος και αντιστρόφως. Μετά την εδραίωση αυτού του δρομολογίου, θα πάρουμε και στην πορεία μας και τα πονεμένα νησιά Ίμβρο και Τένεδο, μετά από συμφωνία με τη γειτονική χώρα, με ταυτόχρονες ανταποκρίσεις από Λήμνο προς Λαύριο, από Λήμνο προς το κεντρικό και νοτιοανατολικό Αιγαίο, αλλά και προς την Καβάλα. Είναι ένας τρόπος αξιοποίησης του ζωτικού μας χώρου, που είναι το Θρακικό Πέλαγος και η διασύνδεση των αγορών μας με εκείνες του βορειοανατολικού Αιγαίου.</seg>
                    <seg xml:id="ParlaMint-GR_2021-01-27-S1-commons.seg1781">Κυρίες και κύριοι, είναι μείζονος σημασίας να τονωθούν και να ενισχυθούν οι απομακρυσμένες νησιωτικές και όχι μόνο περιοχές του ακριτικού Έβρου. Η ρήτρα νησιωτικότητας θα πρέπει να πάρει κάποια στιγμή και τη μορφή της ακριτικότητας. Μπορεί να συνδεθεί με την ακριτικότητα και μπορούμε ως Έβρος να αποτελέσουμε και το παράδειγμα, ενισχύοντας περιοχές όπως είναι το τρίγωνο της Νέας Ορεστιάδος, το οποίο μαζί με τα δεκαεπτά χωριά του συνιστά την αχίλλειο πτέρνα του Νομού Έβρου.</seg>
                    <seg xml:id="ParlaMint-GR_2021-01-27-S1-commons.seg1782">Κυρίες και κύριοι, η νησιωτική πολιτική και η στήριξη της νησιωτικής οικονομίας παύουν να αποτελούν έρμαιο αποσπασματικών διατάξεων και πολιτικών. Αντιθέτως, στόχος είναι να υπάρχει μία συνεκτική οργανωμένη πολιτική, που θα συντονίζει όλο το πλαίσιο των δραστηριοτήτων στη νησιωτική Ελλάδα, με αντικειμενικό σκοπό και στόχο την εξάλειψη των ανισοτήτων και τη διασφάλιση της βιώσιμης ανάπτυξης των νησιών μας. Για τον λόγο αυτό υπερψηφίζω το νομοσχέδιο, το οποίο πραγματικά δίνει διέξοδο σε πολλά προβλήματα.</seg>
                    <seg xml:id="ParlaMint-GR_2021-01-27-S1-commons.seg1783">Κύριε Πρόεδρε, σας ευχαριστώ πολύ για την προσοχή σας.</seg>
                </u>
                <u xml:id="ParlaMint-GR_2021-01-27-S1-commons.u345" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1784">Και εγώ ευχαριστώ, κύριε Δημοσχάκη, και για την τήρηση του χρόνου.</seg>
                    <seg xml:id="ParlaMint-GR_2021-01-27-S1-commons.seg1785">Ο κ. Χρήστος Γκόκας από το Κίνημα Αλλαγής θα πάρει τον λόγο και να ετοιμάζεται και ο κ. Βασίλης Υψηλάντης.</seg>
                    <seg xml:id="ParlaMint-GR_2021-01-27-S1-commons.seg1786">Κύριε Γκόκα, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u346" ana="#regular" who="#ΓΚΟΚΑΣ_ΝΑΠΟΛΕΟΝΤΑ_ΧΡΗΣΤΟΣ">
                    <seg xml:id="ParlaMint-GR_2021-01-27-S1-commons.seg1787">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1788">Κύριε Πρόεδρε, κυρίες και κύριοι συνάδελφοι, θέλω κατ' αρχάς να εκφράσω τη βαθιά μου θλίψη για την απώλεια του συντρόφου μας, αγωνιστή της δημοκρατίας με την παράταξη μας, με το ΠΑΣΟΚ, του Σήφη Βαλυράκη, και να εκφράσω τα θερμά μου συλλυπητήρια στην οικογένειά του.</seg>
                    <seg xml:id="ParlaMint-GR_2021-01-27-S1-commons.seg1789">Επίσης, θέλω να αναφερθώ στη σημερινή Διεθνή Ημέρα Μνήμης θυμάτων του Ολοκαυτώματος. Τιμούμε τα αθώα θύματα, μεταξύ των οποίων και τους Έλληνες Εβραίους που εξοντώθηκαν, και όλοι μαζί θα πρέπει να πούμε ποτέ ξανά να μην επιτρέψουμε στον ρατσισμό, στον ναζισμό και στη μισαλλοδοξία να οδηγήσουν σε εγκλήματα όπως αυτά.</seg>
                    <seg xml:id="ParlaMint-GR_2021-01-27-S1-commons.seg1790">Κυρίες και κύριοι συνάδελφοι, και το νομοσχέδιο αυτό ακολουθεί την ίδια πρακτική νομοθέτησης με άλλα νομοσχέδια, δηλαδή των επιμέρους και αποσπασματικών ρυθμίσεων και παρ' ότι φέρει στον τίτλο τη φράση «Ολοκληρωμένη θαλάσσια πολιτική», από τα δεκατέσσερα κεφάλαια που το συγκροτούν μόνο το πρώτο κεφάλαιο και τα δώδεκα άρθρα του αντιστοιχούν σε διατάξεις χάραξης θαλάσσιας πολιτικής από τον συνολικό αριθμό των σαράντα οκτώ άρθρων του νομοσχεδίου.</seg>
                    <seg xml:id="ParlaMint-GR_2021-01-27-S1-commons.seg1791">Το νομοσχέδιο περιλαμβάνει τις γενικές αρχές των προγραμματικών δηλώσεων. Δεν εντάσσεται σε ένα εθνικό αναπτυξιακό σχέδιο, που δεν υπάρχει έτσι κι αλλιώς, αλλά ούτε το ίδιο απαντά συνολικά και με πραγματικές μεταρρυθμίσεις στα ζητήματα της νησιωτικής πολιτικής.</seg>
                    <seg xml:id="ParlaMint-GR_2021-01-27-S1-commons.seg1792">Επιπλέον, για τη χάραξη της εθνικής στρατηγικής, σύμφωνα με το περίφημο επιτελικό κράτος που διακηρύσσει η Κυβέρνηση, απαιτείται λεπτομερής σχεδιασμός δράσεων σε κάθε επίπεδο και σε κάθε τομέα δραστηριότητας ανά Υπουργείο. Και αυτό απουσιάζει, όπως έχουμε επισημάνει με αφορμή τη συζήτηση και σε άλλα νομοσχέδια. Το κυρίαρχο τελικά είναι ο συγκεντρωτισμός και ο κεντρικός έλεγχος μόνο;</seg>
                    <seg xml:id="ParlaMint-GR_2021-01-27-S1-commons.seg1793">Παράλληλα, δεν δίνονται λύσεις σε ουσιώδη ζητήματα, ιδίως στα άμεσα και επιτακτικά προβλήματα του νησιωτικού πληθυσμού, τα οποία μετά την υπερδεκαετή κρίση και το ξέσπασμα της πανδημίας του COVID -19 έχουν οξυνθεί. Διατάξεις για την πραγματική στήριξη της οικονομίας, της κοινωνίας και των πολιτών, για την ουσιαστική ανακούφιση των προβλημάτων τους απουσιάζουν, ενώ είναι προφανής η έλλειψη ενός συνολικού προγράμματος για τη διαχείριση των επιχειρησιακών προγραμμάτων όπως το ΕΣΠΑ, η ΚΑΠ ή το Ταμείο Ανάκαμψης.</seg>
                    <seg xml:id="ParlaMint-GR_2021-01-27-S1-commons.seg1794">Δεν υπάρχουν εξειδικευμένα μέτρα για την κοινωνική, εδαφική και οικονομική συνοχή των νησιών μας. Το νομοσχέδιο αρκείται σε γενικές προβλέψεις, με πολλές εξουσιοδοτήσεις στον Υπουργό για τη σύσταση ταμείων και χρηματοδοτικών εργαλείων ενίσχυσης της επιχειρηματικότητας αλλά και τη ρύθμιση διαφόρων ζητημάτων αρμοδιότητας του Υπουργείου Ναυτιλίας και Νησιωτικής Πολιτικής.</seg>
                    <seg xml:id="ParlaMint-GR_2021-01-27-S1-commons.seg1795">Κυρίες και κύριοι συνάδελφοι, δεν υπάρχει συζήτηση, δεν υπάρχει κανένα μέτρο και από την Κυβέρνησή σας, καθώς συνεχίζονται οι αρνητικές συνέπειες της πολιτικής του ΣΥΡΙΖΑ όσον αφορά στο μεταφορικό ισοδύναμο. Κανένα μέτρο επιδότησης και στήριξης του αυξημένου μεταφορικού κόστους για τα νησιά σε βασικά αγαθά, σε υλικά, σε ζωοτροφές κ.ο.κ..</seg>
                    <seg xml:id="ParlaMint-GR_2021-01-27-S1-commons.seg1796">Επίσης, επαναλαμβάνουμε και καταθέσαμε και πάλι τροπολογία για την ανάγκη θέσπισης, μέσω και των συνταγματικών προβλέψεων, της επαναφοράς του μειωμένου συντελεστή ΦΠΑ, που εμείς με κυβερνήσεις ΠΑΣΟΚ είχαμε θεσπίσει. Καταργήθηκε από τον ΣΥΡΙΖΑ, ενώ η Κυβέρνηση δεν το επανέφερε. Μετά τις εξελίξεις της πανδημίας, είναι αναγκαία η μείωση του ΦΠΑ σε όλα τα νησιά.</seg>
                    <seg xml:id="ParlaMint-GR_2021-01-27-S1-commons.seg1797">Επίσης, τα νησιά - και ιδίως τα μικρά νησιά - υφίστανται τις συνέπειες των οριζόντιων μέτρων λόγω της πανδημίας, ενώ, με βάση την επιδημιολογική κατάσταση, μπορούν να αρθούν μέτρα και είναι αυτό από τη φύση τους πιο εύκολο για τα νησιά, για να επανέλθουν σταδιακά κοινωνικές και οικονομικές δραστηριότητες.</seg>
                    <seg xml:id="ParlaMint-GR_2021-01-27-S1-commons.seg1798">Κυρίες και κύριοι συνάδελφοι, ο συνάδελφος κ. Μπιάγκης έχει ήδη αναφερθεί αναλυτικά σε όλα τα άρθρα του νομοσχεδίου. Θα ήθελα να σταθώ μόνο στα εξής. Είναι ανεπίτρεπτο να εξαιρούνται από τη διαδικασία περιβαλλοντικών αδειοδοτήσεων τεχνικά έργα, ιδίως σε θαλάσσιες και νησιωτικές περιοχές, τους αιγιαλούς, ακόμα και σε ζώνες προστασίας «NATURA», με την επίκληση της μείωσης του χρόνου ολοκλήρωσης του έργου στο άρθρο 30, ενώ η επιμονή στο άρθρο 25 δημιουργεί τους κινδύνους που ο εισηγητής μας και άλλοι συνάδελφοι από το Κίνημα Αλλαγής ανέφεραν για δικαστικές προσφυγές σε βάρος της χώρας και ενώ η εξαίρεση πλοίων από την πλοήγηση στους ελληνικούς λιμένες στο άρθρο 22 δεν προβλέπει τις γενικές προϋποθέσεις για την ασφαλή εφαρμογή μιας τέτοιας διάταξης με τις δεδομένες λιμενικές δομές στη χώρα μας.</seg>
                    <seg xml:id="ParlaMint-GR_2021-01-27-S1-commons.seg1799">Επιπλέον, σε ό,τι αφορά την τροπολογία σχετικά με την τροποποίηση των διατάξεων για τη Ρυθμιστική Αρχή Λιμένων, οι ήδη ελλιπείς αρμοδιότητες τις οποίες διέθετε, καίτοι ανεξάρτητη αρχή, τώρα άλλες συγχωνεύονται και άλλες καταργούνται, ένα ακόμη δείγμα των διαθέσεων της Κυβέρνησης απέναντι στον ρόλο και τη λειτουργία των ανεξάρτητων αρχών στη χώρα μας. Εμείς θεσμοθετήσαμε, ψηφίσαμε ρυθμιστικές αρχές, αλλά πραγματικά ανεξάρτητες και όχι ελεγχόμενες από Υπουργούς. Μην αποδυναμώνετε ό,τι δεν μπορείτε να καταργήσετε.</seg>
                    <seg xml:id="ParlaMint-GR_2021-01-27-S1-commons.seg1800">Σε ό,τι αφορά την τροπολογία σχετικά με την επιβολή του σχετικού προστίμου για την παραβίαση του χρόνου εργασίας των ναυτικών ποσού 300 έως 1.000 ευρώ ανά ημέρα αντί του ισχύοντος σήμερα 300 έως 500 ευρώ ανά εργαζόμενο, θέλω κι εγώ να επισημάνω τους κινδύνους που απορρέουν από αυτή τη θεσμοθέτηση, αφού πλέον αυτή η διάταξη δεν προστατεύει, δεν διασφαλίζει τα εργασιακά δικαιώματα και δεν ενισχύει την αναλογικότητα, αλλά ούτε και τον εξορθολογισμό της επιβολής προστίμων για τον τομέα της ναυτιλίας.</seg>
                    <seg xml:id="ParlaMint-GR_2021-01-27-S1-commons.seg1801">Η προσθήκη ειδικά των δύο αυτών τροπολογιών την τελευταία στιγμή προφανώς αλλάζει τον χαρακτήρα του νομοθετήματος. Γιατί αυτές οι διατάξεις δεν κατατέθηκαν έγκαιρα για συζήτηση; Τα θέματα, εξάλλου, των τροπολογιών δεν είναι ούτε άγνωστα ούτε έκτακτα για να δικαιολογούν ως κάποιον βαθμό τον χρόνο συζήτησης. Γι' αυτόν τον λόγο η στάση μας δεν μπορεί να είναι θετική σε αυτή τη μορφή που φέρνει το νομοσχέδιο, πέραν όσων επιμέρους διατάξεων δεν διαφωνούμε και θα ψηφίσουμε.</seg>
                    <seg xml:id="ParlaMint-GR_2021-01-27-S1-commons.seg1802">Όμως, κλείνοντας, θέλω να πω ότι το νομοσχέδιο αυτό απέχει πολύ από τις πολιτικές μιας ολοκληρωμένης νησιωτικής πολιτικής, πολιτικές αποκέντρωσης και περιφερειακού σχεδιασμού, όπως και της επάρκειας υποδομών και υπηρεσιών σε κοινωνικές δομές και την προοπτική για τους κατοίκους και την ανάπτυξη των νησιών.</seg>
                    <seg xml:id="ParlaMint-GR_2021-01-27-S1-commons.seg1803">Ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u347" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1804">Κι εγώ ευχαριστώ, κύριε Γκόκα, και για την τήρηση του χρόνου.</seg>
                    <seg xml:id="ParlaMint-GR_2021-01-27-S1-commons.seg1805">Τον λόγο έχει ο κ. Υψηλάντης από τη Νέα Δημοκρατία και να ετοιμάζεται μετά ο κ. Γεώργιος Παπαηλιού από τον ΣΥΡΙΖΑ.</seg>
                    <seg xml:id="ParlaMint-GR_2021-01-27-S1-commons.seg1806">Ορίστε, κύριε συνάδελφε, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u348" ana="#regular" who="#ΥΨΗΛΑΝΤΗΣ_ΑΝΑΣΤΑΣΙΟΥ_ΒΑΣΙΛΕΙΟΣ-ΝΙΚΟΛΑΟΣ">
                    <seg xml:id="ParlaMint-GR_2021-01-27-S1-commons.seg1807">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1808">Κύριε Υπουργέ, κύριε Υφυπουργέ, κυρίες και κύριοι συνάδελφοι, σήμερα το πρωί έλαβα από τον κ. Γιώργο Τζεδάκη ένα φιλμ του κινηματογραφικού εργαστηρίου Cine Chevalier, του «Κοινωφελούς Ιδρύματος Υποτροφιών Ρόδου Εμμανουήλ και Μαίρης Σταματίου», με την ευκαιρία της Διεθνούς Ημέρας Μνήμης για τα θύματα του Ολοκαυτώματος, αφιερωμένο σε έναν νησιώτη Ροδεσλή, Εβραίο της Ρόδου, τον Σάμι Μοντιάνο, που στα δεκατρία του χρόνια ταξίδεψε από το νησί, όχι για να βρει μια καλύτερη τύχη, αλλά για να συναντήσει τον τρόμο, τη φρίκη και τον όλεθρο μαζί με άλλους ομοφύλους του, να ζήσει τον χαμό του πατέρα και της αδελφής του και να αντιμετωπίσει καθημερινά τον θάνατο στο Άουσβιτς - Μπίρκεναου. Με τον τρόπο αυτό θέλω να τιμήσω κι εγώ τη μνήμη των εκατομμυρίων θυμάτων, μεταξύ των οποίων και των χιλίων επτακοσίων Ελλήνων Ισραηλιτών δημοτών της Ρόδου και της Κω από τη θηριωδία που διαπράχθηκε από τους ναζί σε βάρος της ανθρωπότητας.</seg>
                    <seg xml:id="ParlaMint-GR_2021-01-27-S1-commons.seg1809">Επιστρέφοντας στα χρόνια μας και στη σημερινή πραγματικότητα, η αντιμετώπιση των αρνητικών συνεπειών της νησιωτικότητας μέσω της κατάρτισης μιας συνεκτικής ολοκληρωμένης θαλάσσιας πολιτικής στον νησιωτικό χώρο αποτελεί, κατ' αρχάς, ένα πολύ σημαντικό και ευοίωνο βήμα για τη στήριξη των νησιών μας.</seg>
                    <seg xml:id="ParlaMint-GR_2021-01-27-S1-commons.seg1810">Παρά το γεγονός, μάλιστα, ότι η Ελλάδα είναι κατ' εξοχήν θαλασσινό κράτος, με μια ακτογραμμή έξι χιλιάδων διακοσίων δέκα ναυτικών μιλίων και περισσότερα από τρεις χιλιάδες νησιά, για πρώτη φορά από συστάσεώς του αποκτά ένα ουσιαστικό στρατηγικό σχέδιο που στοχεύει στην αναδιάρθρωση του παραγωγικού αναπτυξιακού προτύπου των νησιωτικών περιοχών και μέσα από αυτό το πλαίσιο της εθνικής στρατηγικής δημιουργούνται τα απαραίτητα χρηματοδοτικά εργαλεία με πόρους του εθνικού και του συγχρηματοδοτούμενου σκέλους του Προγράμματος Δημοσίων Επενδύσεων. Σύμφωνα, μάλιστα, με τα όσα διαβεβαίωσε στην επιτροπή ο αξιότιμος κύριος Υπουργός Ναυτιλίας και Νησιωτικής Πολιτικής, έχουν γίνει συγκεκριμένες παρεμβάσεις, ώστε κατά την εξειδίκευση του ΕΣΠΑ να υπάρχει σαφής και ρητή αναφορά στα θέματα της νησιωτικότητας και των άλλων πολιτικών του Υπουργείου Ναυτιλίας και Νησιωτικής Πολιτικής.</seg>
                    <seg xml:id="ParlaMint-GR_2021-01-27-S1-commons.seg1811">Τρεις είναι οι μεγάλες στοχεύσεις του εγχειρήματος αυτού μέσω συγκεκριμένων προγραμμάτων και ενεργειών. Με το πρώτο επιδιώκεται να καταστεί δυνατή η χρηματοδότηση έργων για λιμενικές υποδομές και εγκαταστάσεις και κτηριακές υποδομές και εξοπλισμούς για τις λιμενικές αρχές και τις δημόσιες σχολές εμπορικού ναυτικού. Με το δεύτερο και μέσω εθνικών και κοινοτικών πόρων θα χρηματοδοτηθούν μεσαίες, μικρές και πολύ μικρές επιχειρήσεις που θα δραστηριοποιηθούν στη θαλάσσια οικονομία. Τέλος, μέσω της σύστασης Ταμείου Χαρτοφυλακίου επιδιώκεται η προώθηση της καινοτόμου επιχειρηματικότητας στον τομέα της θαλάσσιας οικονομίας και της γαλάζιας ανάπτυξης.</seg>
                    <seg xml:id="ParlaMint-GR_2021-01-27-S1-commons.seg1812">Είναι εξαιρετικά βασική προϋπόθεση αντιμετώπισης της νησιωτικότητας η ύπαρξη αποτελεσματικών κινήτρων. Και με τη θεσμοθέτηση αυτών που εισάγονται με το υπό ψήφιση νομοσχέδιο, τη λειτουργία αυτή μπορούμε να την υπηρετήσουμε με τον καλύτερο δυνατό τρόπο.</seg>
                    <seg xml:id="ParlaMint-GR_2021-01-27-S1-commons.seg1813">Οι βασικοί τομείς που περιλαμβάνει η εθνική στρατηγική για τη θαλάσσια πολιτική στον νησιωτικό χώρο είναι οι ειδικοί αναπτυξιακοί στόχοι που σχετίζονται με τους τομείς λιμενικής πολιτικής, θαλάσσιων λιμένων και ναυτιλιακές υποδομές, θαλάσσιες μεταφορές, νησιωτική ανταγωνιστικότητα, επιχειρηματικότητα, η θαλάσσια επιτήρηση και στρατηγική ασφαλείας στη θάλασσα, τα γαλάζια επαγγέλματα, οι επενδύσεις στη γαλάζια οικονομία.</seg>
                    <seg xml:id="ParlaMint-GR_2021-01-27-S1-commons.seg1814">Κάθε χρόνο θα υπάρχει η απαραίτητη έκθεση αξιολόγησης των αποτελεσμάτων και των συνεπειών των πολιτικών που εφαρμόστηκαν από το Συμβούλιο Νησιωτικής Πολιτικής, που θα παρουσιάζεται στην αρμόδια επιτροπή της Βουλής, οπότε και θα υπάρχει και ο απαραίτητος έλεγχος εφαρμογής τους.</seg>
                    <seg xml:id="ParlaMint-GR_2021-01-27-S1-commons.seg1815">Με το νομοσχέδιο συστήνεται στη Γενική Γραμματεία Αιγαίου και Νησιωτικής Πολιτικής, εθνικό μητρώο των φορέων που προωθούν τη θαλάσσια οικονομία και ανάπτυξη, που εγγράφονται σ' ένα από τα τέσσερα υπομητρώα που συμμετέχουν όλοι αυτοί οι αρμόδιοι φορείς.</seg>
                    <seg xml:id="ParlaMint-GR_2021-01-27-S1-commons.seg1816">Ο εθνικός αυτός στρατηγικός σχεδιασμός ολοκληρώνεται με τη δημιουργία Πλατφόρμας Παρακολούθησης και Τεκμηρίωσης Δεδομένων για τη λήψη αποφάσεων και τη διαχείριση γνώσης στα πεδία της εθνικής στρατηγικής. Τηρούνται δεδομένα, στατιστικά στοιχεία, μελέτες.</seg>
                    <seg xml:id="ParlaMint-GR_2021-01-27-S1-commons.seg1817">Σημαντικές, επίσης, είναι οι τομές που εισάγονται και αφορούν την Εθνική Ενιαία Πλατφόρμα Λιμενικής Κοινότητας, ενώ με το πολυαναμενόμενο νομοσχέδιο για τον θαλάσσιο τουρισμό θα προβλεφθεί η ψηφιοποίηση των βημάτων ίδρυσης των ναυτιλιακών εταιρειών πλοίων αναψυχής.</seg>
                    <seg xml:id="ParlaMint-GR_2021-01-27-S1-commons.seg1818">Με τις σκέψεις αυτές επιθυμώ να εκφράσω και την ευχή ότι, με τα αναπτυξιακά κίνητρα και στο πλαίσιο της εθνικής στρατηγικής, πολύ σύντομα θα μπορέσουμε να εισαγάγουμε και φορολογικά κίνητρα, αυτά που κατήργησαν με το τρίτο μνημόνιο Τσίπρας, Καμμένος, Βαρουφάκης και πιο συγκεκριμένα, τους μειωμένους συντελεστές ΦΠΑ για τα νησιά.</seg>
                    <seg xml:id="ParlaMint-GR_2021-01-27-S1-commons.seg1819">Για να τελειώνουμε μια και καλή, κύριοι συνάδελφοι του ΣΥΡΙΖΑ, πώς πιστεύετε ότι κάνατε νησιωτική πολιτική; Με τα αναπτυξιακά συνέδρια, σόου του κ. Τσίπρα; Με την επιδίωξή σας λεκτικά και μόνο να αλλάξετε την παράγραφο 2 του άρθρου 101 του Συντάγματος για τη νησιωτικότητα, για να υποκλέψετε ένα εμβληματικό έργο, νομοθετικό, συνταγματικό που εισήγαγε στο Σύνταγμα το '75 η Νέα Δημοκρατία; Με μερικά εργάκια που φτιάξατε σε κάποια νησάκια μας ή με το λεγόμενο «μεταφορικό ισοδύναμο» που φέρατε, ψιχία δηλαδή μετά την εγκληματική εκχώρηση από εσάς του κοινοτικού κεκτημένου για τα νησιά μας, των μειωμένων συντελεστών ΦΠΑ;</seg>
                    <seg xml:id="ParlaMint-GR_2021-01-27-S1-commons.seg1820">Η Νέα Δημοκρατία ήταν εκείνη που εισήγαγε και τη συνταγματική έννοια της νησιωτικότητας και που προώθησε στην Ευρωπαϊκή Ένωση επί Κωνσταντίνου Μητσοτάκη τη διάταξη του άρθρου 120 στην 6η οδηγία για τους μειωμένους συντελεστές ΦΠΑ στα νησιά. Είναι η παράταξη που διατήρησε την περίοδο των μνημονίων τους μειωμένους συντελεστές στα νησιά μας. Εισήγαγε τη συγκεκριμένη διάταξη που πρότεινα εγώ προσωπικά στην Επιτροπή Δημόσιας Διοίκησης και έγινε δεκτή και συμπεριελήφθη στον ν.4622/2019, με την οποία σε κάθε σχέδιο νόμου προσθήκη ή τροπολογία καθώς και κανονιστική απόφαση μείζονος οικονομικής ή κοινωνικής σημασίας πρέπει να συνοδεύεται από ανάλυση συνεπειών ρύθμισης, σε σχέση με τη νησιωτικότητα.</seg>
                    <seg xml:id="ParlaMint-GR_2021-01-27-S1-commons.seg1821">Το κυριότερο, όμως, κυρίες και κύριοι συνάδελφοι, είναι ότι η Νέα Δημοκρατία, η μεγάλη λαϊκή φιλελεύθερη παράταξη, είναι διαρκώς δίπλα στους νησιώτες μας με πράξεις και έργα.</seg>
                    <seg xml:id="ParlaMint-GR_2021-01-27-S1-commons.seg1822">Θα ήθελα κλείνοντας να συγχαρώ την πολιτική ηγεσία του Υπουργείου Ναυτιλίας για τη σπουδαία αυτή παρέμβαση για την αντιμετώπιση της νησιωτικότητας.</seg>
                    <seg xml:id="ParlaMint-GR_2021-01-27-S1-commons.seg1823">Με την παρέμβασή μου αυτή δηλώνω την υπερψήφιση του νομοσχεδίου.</seg>
                    <seg xml:id="ParlaMint-GR_2021-01-27-S1-commons.seg1824">Ευχαριστώ πάρα πολύ.</seg>
                </u>
                <u xml:id="ParlaMint-GR_2021-01-27-S1-commons.u349" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1825">Κι εγώ ευχαριστώ, κύριε Υψηλάντη. Ήσασταν και σύντομος.</seg>
                    <seg xml:id="ParlaMint-GR_2021-01-27-S1-commons.seg1826">Τον λόγο έχει ο κ. Γεώργιος Παπαηλιού από τον ΣΥΡΙΖΑ.</seg>
                    <seg xml:id="ParlaMint-GR_2021-01-27-S1-commons.seg1827">Στη συνέχεια, τον λόγο θα πάρει ο κ. Ευστράτιος Σιμόπουλος από τη Νέα Δημοκρατία.</seg>
                    <seg xml:id="ParlaMint-GR_2021-01-27-S1-commons.seg1828">Κύριε Παπαηλιού, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u350" ana="#regular" who="#ΠΑΠΑΗΛΙΟΥ_ΗΛΙΑ_ΓΕΩΡΓΙΟΣ">
                    <seg xml:id="ParlaMint-GR_2021-01-27-S1-commons.seg1829">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1830">Κυρίες και κύριοι συνάδελφοι, κατ' αρχάς και πριν αναφερθώ εν ολίγοις στο νομοσχέδιο, θα ήθελα να κάνω μία αναφορά και να τεκμηριώσω τον λόγο για τον οποίο κατέθεσα μία τροπολογία, η οποία αφορά σε μία σημαντική παράλειψη που έγινε από την Κυβέρνηση στο πρόσφατο ψηφισμένο νομοσχέδιο του Υπουργείου Εσωτερικών για το ΑΣΕΠ.</seg>
                    <seg xml:id="ParlaMint-GR_2021-01-27-S1-commons.seg1831">Συγκεκριμένα, στο άρθρο 12 του νόμου, πλέον, 4765/2021 προσδιορίζονται οι περιοχές, οι κάτοικοι των οποίων μοριοδοτούνται επιπλέον λόγω εντοπιότητας κατά τη βαθμολογία του γραπτού διαγωνισμού που θα πραγματοποιεί το ΑΣΕΠ.</seg>
                    <seg xml:id="ParlaMint-GR_2021-01-27-S1-commons.seg1832">Στην εισηγητική έκθεση του νομοσχεδίου αναφέρεται ότι η αυξημένη μοριοδότηση παρέχεται για τους κατοίκους περιοχών με ιδιαίτερα δυσμενή γεωγραφικά, γεωμορφολογικά και πληθυσμιακά χαρακτηριστικά.</seg>
                    <seg xml:id="ParlaMint-GR_2021-01-27-S1-commons.seg1833">Στην αρχική εκδοχή του νομοσχεδίου και στον νόμο αναφέρονται ονομαστικά οι περιφερειακές ενότητες που πληρούν αυτά τα χαρακτηριστικά, έτσι όπως αναφέρονται στην εισηγητική έκθεση. Πρόκειται για περιφερειακές ενότητες στην παραμεθόριο. Και σε αυτές, στο συγκεκριμένο άρθρο, με νομοτεχνική βελτίωση προστέθηκε και η Περιφερειακή Ενότητα Κοζάνης ως πληττόμενη από το σχέδιο απολιγνιτοποίησης. Όμως, στην τελική εκδοχή δεν συμπεριελήφθη ο Δήμος Μεγαλόπολης της Περιφερειακής Ενότητας Αρκαδίας, της Περιφέρειας Πελοποννήσου, επίσης πληττόμενος από το σχέδιο απολιγνιτοποίησης.</seg>
                    <seg xml:id="ParlaMint-GR_2021-01-27-S1-commons.seg1834">Η συμπερίληψή του, η προσθήκη του ζητείται με την εκ μέρους μου κατατεθείσα τροπολογία. Η προσθήκη των μόνιμων κατοίκων του Δήμου Μεγαλόπολης είναι αναγκαία, διότι ο δήμος αυτός πλήττεται από την εφαρμογή του σχεδίου απολιγνιτοποίησης και το κλείσιμο των λιγνιτικών μονάδων του εργοστασίου της ΔΕΗ, που θα έχει ως αποτέλεσμα την κατάργηση μεγάλου αριθμού θέσεων εργασίας, με συνέπεια την αύξηση της ανεργίας, και, εάν και εφόσον δεν υπάρξει συνεκτικό σχέδιο για την περίοδο της απολιγνιτοποίησης, που φαίνεται ότι από κυβερνητικής πλευράς δεν υπάρχει, την ερημοποίηση της περιοχής.</seg>
                    <seg xml:id="ParlaMint-GR_2021-01-27-S1-commons.seg1835">Με αυτή την προσθήκη, την προσθήκη της Μεγαλόπολης, συμπληρώνεται και ο κύκλος όλων των πληττόμενων από την απολιγνιτοποίηση περιοχών της χώρας και έτσι εφαρμόζεται η αρχή της ίσης μεταχείρισης, σε σχέση με τις περιοχές της δυτικής Μακεδονίας.</seg>
                    <seg xml:id="ParlaMint-GR_2021-01-27-S1-commons.seg1836">Δυο κουβέντες μόνο θέλω να πω για το σχέδιο απολιγνιτοποίησης. Με πρόσχημα και εν ονόματι της απολιγνιτοποίησης, η σημερινή Κυβέρνηση αποφάσισε τη βίαιη διακοπή λειτουργίας των λιγνιτικών μονάδων, δυστυχώς χωρίς σχέδιο και εντός ελάχιστου χρονικού διαστήματος για την προετοιμασία της λιγνιτικής εποχής.</seg>
                    <seg xml:id="ParlaMint-GR_2021-01-27-S1-commons.seg1837">Ο βίαιος θάνατος των λιγνιτικών μονάδων της ΔΕΗ στη Μεγαλόπολη που εξαγγέλθηκε και υλοποιείται αποτελεί συντριπτικό πλήγμα για τη Μεγαλόπολη αλλά και για ολόκληρη την Αρκαδία. Θα χαθούν αμέσως περίπου χίλιες εξακόσιες θέσεις εργασίας, οκτακόσιες σαράντα έξι μόνιμων εργαζομένων, εκατόν σαράντα επτά οκταμηνιτών και τετρακοσίων πενήντα εργολαβικών εργαζομένων και έμμεσα πολλές άλλες, που θα είναι αποτέλεσμα του μαρασμού της περιοχής. Θα επιφέρει εκ των πραγμάτων τον βίαιο θάνατο της Μεγαλόπολης και της ευρύτερης περιοχής.</seg>
                    <seg xml:id="ParlaMint-GR_2021-01-27-S1-commons.seg1838">Το σχέδιο δίκαιης μετάβασης που προτείνεται από την Κυβέρνηση κινείται εντός ανεπαρκέστατου χρονικού διαστήματος και κατατίθεται χωρίς να έχει προηγηθεί διαβούλευση με την τοπική κοινωνία και τους εκπροσώπους της.</seg>
                    <seg xml:id="ParlaMint-GR_2021-01-27-S1-commons.seg1839">Και ένα τελευταίο γι' αυτό το θέμα: Η Μεγαλόπολη, μία από τις περιοχές με αποθέματα λιγνίτη η οποία φιλοξενεί μονάδες της ΔΕΗ και η οποία ως οικονομία και ως κοινωνία έχει δομηθεί πέριξ του εργοστασίου της ΔΕΗ, πρέπει να αναζητήσει και να σχεδιάσει διεξόδους για την επιβίωση και ανάπτυξή της κατά τη μεταλιγνιτική περίοδο βάσει των συγκριτικών πλεονεκτημάτων της, με ένα σχέδιο βιώσιμο μακροπρόθεσμα.</seg>
                    <seg xml:id="ParlaMint-GR_2021-01-27-S1-commons.seg1840">Η συγκεκριμένη προσθήκη στις πληττόμενες περιοχές για τις οποίες προβλέπεται αυξημένη μοριοδότηση αποτελεί ένα είδος, θα έλεγα, μικρού έστω αντισταθμίσματος προς την περιοχή, η οποία έχει συνεισφέρει τα μέγιστα στην ενεργειακή πολιτική της χώρας επί πολλές δεκαετίες. Επιπλέον αποτελεί και προσφορά, ένα είδος, θα έλεγα, διευκόλυνσης, έστω και μικρής, προς τους νέους μόνιμους κατοίκους της περιοχής, χωρίς, βέβαια, να αντιμετωπίζει στη ρίζα το πρόβλημα.</seg>
                    <seg xml:id="ParlaMint-GR_2021-01-27-S1-commons.seg1841">Κυρίες και κύριοι συνάδελφοι, και μια ακόμα προσθήκη, η οποία αφορά τη συνταγματική ρύθμιση του άρθρου 106 παράγραφος 1, βάσει της οποίας προωθείται, όπως αναφέρεται, η περιφερειακή ανάπτυξη και η προαγωγή ιδίως της οικονομίας των ορεινών, νησιωτικών και παραμεθορίων περιοχών. Θα έλεγα ότι αυτή η ρύθμιση απευθύνεται προς την πολιτεία σε όλες τις εκφάνσεις της να προωθήσει πολιτικές που να ευνοούν τις νησιωτικές και ορεινές περιοχές, στις οποίες εκ των πραγμάτων ενυπάρχουν δυσμενή γεωγραφικά, γεωμορφολογικά και πληθυσμιακά χαρακτηριστικά. Συνεπώς στο πλαίσιο της πολιτικής, κοινωνικής και περιφερειακής συνοχής απαιτείται ειδική στρατηγική όχι μόνο για τη νησιωτικότητα, αλλά και για την ορεινή Ελλάδα.</seg>
                    <seg xml:id="ParlaMint-GR_2021-01-27-S1-commons.seg1842">Και τώρα δυο κουβέντες μόνο θέλω να πω για το νομοσχέδιο. Είναι αυτονόητο ότι η εκπόνηση μιας εθνικής στρατηγικής για τη νησιωτική Ελλάδα είναι ένα κατ' αρχάς θετικό βήμα. Όμως, μια σειρά προβλημάτων καθιστούν αυτή την εθνική στρατηγική κενό γράμμα.</seg>
                    <seg xml:id="ParlaMint-GR_2021-01-27-S1-commons.seg1843">Περισσεύουν η ασάφεια και τα ευχολόγια, δεν προσδιορίζονται συγκεκριμένες δραστηριότητες, συγκεκριμένες δράσεις, παρ' ότι ως πεδίο πολιτικής αναφέρεται ένα ευρύτατο φάσμα τομέων. Δεν επιχειρείται η διάκριση της θαλάσσιας πολιτικής από τη νησιωτική πολιτική. Προφανώς επικαλύπτονται και συνδέονται, αλλά δεν ταυτίζονται.</seg>
                    <seg xml:id="ParlaMint-GR_2021-01-27-S1-commons.seg1844">Όχι μόνο δεν γίνεται προσπάθεια διασύνδεσης των προτεινόμενων δράσεων και εργαλείων με το μεταφορικό ισοδύναμο, που θα έλεγα ότι ήταν η κορύφωση της νησιωτικής πολιτικής που άσκησε ο ΣΥΡΙΖΑ, αλλά για αυτό το μεταφορικό ισοδύναμο δεν γίνεται καν ονομαστική αναφορά. Ελπίζω ότι αυτό δεν θα σηματοδοτήσει οποιαδήποτε σχέση υπονόμευσής του, υπονόμευσης μιας πολιτικής η οποία θεσπίστηκε από την κυβέρνηση του ΣΥΡΙΖΑ.</seg>
                    <seg xml:id="ParlaMint-GR_2021-01-27-S1-commons.seg1845">Επιπλέον προβλέπονται τέσσερα χρηματοδοτικά εργαλεία, χωρίς καν ενδεικτικό προϋπολογισμό. Οι πηγές χρηματοδότησής τους αναφέρονται με ένα γενικόλογο τρόπο, χωρίς προσπάθεια προσδιορισμού για τον τρόπο που αυτές μπορούν να αξιοποιηθούν.</seg>
                </u>
                <u xml:id="ParlaMint-GR_2021-01-27-S1-commons.u351" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1846">Ολοκληρώστε, κύριε συνάδελφε.</seg>
                </u>
                <u xml:id="ParlaMint-GR_2021-01-27-S1-commons.u352" ana="#regular" who="#ΠΑΠΑΗΛΙΟΥ_ΗΛΙΑ_ΓΕΩΡΓΙΟΣ">
                    <seg xml:id="ParlaMint-GR_2021-01-27-S1-commons.seg1847">Τελειώνω, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1848">Επιπλέον, δεν εξηγείται πώς συνδέονται αυτά τα εργαλεία με τα τομεακά και τα περιφερειακά προγράμματα ΕΣΠΑ ή με πρωτοβουλίες, όπως τα ειδικά αναπτυξιακά προγράμματα για το βόρειο και νότιο Αιγαίο.</seg>
                    <seg xml:id="ParlaMint-GR_2021-01-27-S1-commons.seg1849">Και επιπλέον - και τελειώνω - απουσιάζει το στοιχείο της διαβούλευσης και η ενεργός εμπλοκή της τοπικής κοινωνίας στη διαμόρφωση της εθνικής στρατηγικής.</seg>
                </u>
                <u xml:id="ParlaMint-GR_2021-01-27-S1-commons.u353" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1850">Ωραία.</seg>
                </u>
                <u xml:id="ParlaMint-GR_2021-01-27-S1-commons.u354" ana="#regular" who="#ΠΑΠΑΗΛΙΟΥ_ΗΛΙΑ_ΓΕΩΡΓΙΟΣ">
                    <seg xml:id="ParlaMint-GR_2021-01-27-S1-commons.seg1851">Αυτά ήθελα να πω και επαναλαμβάνω και θέλω να το τονίσω ότι η νησιωτικότητα αποτελεί το ένα από τα σκέλη που προβλέπονται συνταγματικά για τη διαμόρφωση στρατηγικής και πολιτικών ειδικών, γιατί ακριβώς και η νησιωτικότητα και η ορεινότητα χαρακτηρίζονται από στοιχεία, τα οποία θα έλεγα ότι οδηγούν σε δυσμενείς καταστάσεις για αυτές.</seg>
                    <seg xml:id="ParlaMint-GR_2021-01-27-S1-commons.seg1852">Σας ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u355" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1853">Και εγώ ευχαριστώ, κύριε Παπαηλιού.</seg>
                    <seg xml:id="ParlaMint-GR_2021-01-27-S1-commons.seg1854">Πριν δώσω τον λόγο στον κ. Σιμόπουλο, κύριε Υπουργέ, λόγω του ότι γίνονται αναφορές στις τροπολογίες οι οποίες κατατέθηκαν από Βουλευτές, θα θέλατε να μας πείτε ποιες θα κάνετε δεκτές;</seg>
                </u>
                <u xml:id="ParlaMint-GR_2021-01-27-S1-commons.u356" ana="#regular" who="#ΠΛΑΚΙΩΤΑΚΗΣ_ΙΩΣΗΦ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg1855">Γίνονται δεκτές μόνο οι υπουργικές.</seg>
                </u>
                <u xml:id="ParlaMint-GR_2021-01-27-S1-commons.u357" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1856">Συνεπώς θα γίνουν δεκτές οι υπουργικές τροπολογίες. Ο κύριος Υπουργός δεν θα δεχθεί τις βουλευτικές. Προχωράμε στον κ. Σιμόπουλο από τη Νέα Δημοκρατία.</seg>
                    <seg xml:id="ParlaMint-GR_2021-01-27-S1-commons.seg1857">Κύριε Σιμόπουλε, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u358" ana="#regular" who="#ΣΙΜΟΠΟΥΛΟΣ_ΓΕΩΡΓΙΟΥ_ΕΥΣΤΡΑΤΙΟΣ_ΣΤΡΑΤΟΣ">
                    <seg xml:id="ParlaMint-GR_2021-01-27-S1-commons.seg1858">Ευχαριστώ πολύ.</seg>
                    <seg xml:id="ParlaMint-GR_2021-01-27-S1-commons.seg1859">Κύριε Πρόεδρε, κύριε Υπουργέ, η Θεσσαλονίκη είναι γνωστό ότι είναι η μητρόπολη του εβραϊκού Ελληνισμού και μία από τις πόλεις με τον μεγαλύτερο εβραϊκό πληθυσμό, οι οποίες χτυπήθηκαν στην Ευρώπη από τον ναζισμό. Ενώνω και εγώ, λοιπόν, τη φωνή μου με όλες τις πτέρυγες της Βουλής, με όλους τους συναδέλφους από όλες τις πτέρυγες της Βουλής στο «ποτέ ξανά».</seg>
                    <seg xml:id="ParlaMint-GR_2021-01-27-S1-commons.seg1860">Την Κυριακή και το Σάββατο στη Θεσσαλονίκη θα έχουμε τις καθιερωμένες εκδηλώσεις, οι οποίες, βέβαια, θα γίνουν σε κλειστό κύκλο. Ελπίζω σε λίγους μήνες, όταν το επιτρέψουν οι συνθήκες, να κάνουμε την πορεία μνήμης, η οποία γίνεται από την πλατεία Ελευθερίας, όπου ήταν το στρατόπεδο στο οποίο συγκεντρώνονταν οι συμπολίτες μου Θεσσαλονικείς Εβραίοι προς τον Παλαιό Σταθμό, από όπου τους έπαιρναν τα βαγόνια των τρένων να τους μεταφέρουν στο Άουσβιτς.</seg>
                    <seg xml:id="ParlaMint-GR_2021-01-27-S1-commons.seg1861">Αποτίω, λοιπόν, φόρο τιμής και εγώ στους συμπατριώτες μου, στους συμπολίτες μου Εβραίους. Με τα παιδιά ή τα εγγόνια αρκετών εξ αυτών είμαι φίλος σήμερα.</seg>
                    <seg xml:id="ParlaMint-GR_2021-01-27-S1-commons.seg1862">Έρχομαι τώρα το νομοσχέδιο. Θα εστιάσω στον αναπτυξιακό του τομέα περισσότερο και δεν θα προσπαθήσω να κάνω μια αντιπαράθεση - ουσιαστικά αυτό που έκανε η Αντιπολίτευση - με συμφέροντα κυρίως με την «COSCO» ή να κάνω αντιπολίτευση στην Αντιπολίτευση, γιατί έχω πεδίο να κάνω αντιπολίτευση στην Αντιπολίτευση.</seg>
                    <seg xml:id="ParlaMint-GR_2021-01-27-S1-commons.seg1863">Ειδικά για το πρόγραμμα «ΝΕΑΡΧΟΣ» έχω να πω ότι είναι μια εξαιρετική ιδέα, μια ιδέα απολύτως εφαρμόσιμη, χρησιμοποιώντας, μάλιστα, πόρους οι οποίοι λιμνάζουν.</seg>
                    <seg xml:id="ParlaMint-GR_2021-01-27-S1-commons.seg1864">Έχω ιδία εμπειρία από τα θέματα τα οποία έχουν κυρίως οι υποδομές στα νησιά ως πρώην Γενικός Γραμματέας Δημοσίων Έργων, από τα θέματα τα οποία είχαμε χρηματοδοτήσεις και από τις προσπάθειες που κάνει σήμερα η «ΕΓΝΑΤΙΑ ΟΔΟΣ Α.Ε.» να κάνει κάποια έργα στα νησιά. Θεωρώ ότι η προσπάθεια την οποία κάνει η «ΕΓΝΑΤΙΑ ΟΔΟΣ Α.Ε.» πρέπει να ενισχυθεί ακόμη περισσότερο μέσα από το πρόγραμμα «ΝΕΑΡΧΟΣ», το οποίο θα στηρίξει τις υποδομές αυτές.</seg>
                    <seg xml:id="ParlaMint-GR_2021-01-27-S1-commons.seg1865">Είναι γεγονός ότι πρέπει να στηρίξουμε την επιχειρηματικότητα στα νησιά μας, μια επιχειρηματικότητα η οποία πρέπει να μην είναι μονοδιάστατη στο επίπεδο του τουρισμού. Και προφανώς το πρόγραμμα για την επιχειρηματικότητα και, επίσης, το πρόγραμμα για την καινοτομία μπορεί να βοηθήσει πάρα πολύ σε μια τέτοια κατεύθυνση.</seg>
                    <seg xml:id="ParlaMint-GR_2021-01-27-S1-commons.seg1866">Χαιρετίζω παρεμβάσεις, όπως είναι το Port Community System, το Μητρώο Φορέων Θαλάσσιας Συγκοινωνίας, η εκπαίδευση εξ αποστάσεως, η δυνατότητα στα καρνάγια να χρησιμοποιούν τον αιγιαλό. Και αυτό θα δημιουργήσει περισσότερες θέσεις εργασίας, προφανώς και την κάλυψη των οργανικών θέσεων.</seg>
                    <seg xml:id="ParlaMint-GR_2021-01-27-S1-commons.seg1867">Όσον αφορά στα θέματα της πανδημίας και τη στήριξη των επιχειρήσεων και φυσικά των εργαζομένων, αυτές οι δράσεις κινούνται στο γενικότερο πλαίσιο, το οποίο για όλη την ελληνική οικονομία φροντίζει να κινητροδοτεί ή μάλλον να σηματοδοτεί, να υλοποιεί η Κυβέρνηση.</seg>
                    <seg xml:id="ParlaMint-GR_2021-01-27-S1-commons.seg1868">Όπως είπα, η Αντιπολίτευση έφτασε στο σημείο ακόμη να αναφέρεται και στα ευχολόγια των εκθέσεων ιδεών των περίφημων αναπτυξιακών συνεδρίων. Ε, αυτό ας μην το κάνει. Ήταν καθαρά επικοινωνιακού χαρακτήρα πυροτεχνήματα. Έφτασε στο σημείο πρώην Υπουργός να μιλάει για την εκπαίδευση των ναυτικών, όταν ο ίδιος έχει ευθύνες, διότι οι χορηγίες, παραδείγματος χάριν, της Ένωσης Εφοπλιστών επί της υπουργίας του δεν προχώρησαν, χορηγίες οι οποίες αφορούσαν την αναβάθμιση των κτηριακών συγκροτημάτων των ναυτικών σχολών της χώρας.</seg>
                    <seg xml:id="ParlaMint-GR_2021-01-27-S1-commons.seg1869">Τέλος, όσον αφορά το άρθρο 38- πάλι θα επιμείνω, το έχω πει και στην επιτροπή - , πρέπει να συμπεριλάβουμε και τους φρουρούς των εξωτερικών φυλακών στη δυνατότητα να πηγαίνουν στα στρατιωτικά νοσοκομεία. Δεν είναι δυνατόν αυτό να γίνεται μόνο για εμάς τους Βουλευτές - οι οποίοι είμαστε προνομιούχοι - ή για τους εργαζομένους σε άλλες δομές του κράτους, όπως είναι το Εθνικό Τυπογραφείο, ή ακόμα και τώρα στους υπαλλήλους του Υπουργείου Ναυτιλίας. Δεν το βάζω αντιθετικά. Θεωρώ ότι πρέπει να προστεθεί και η συγκεκριμένη κατηγορία. Θα ήμουν ευτυχής αν περνούσε μια νομοθετική βελτίωση, έστω και την τελευταία στιγμή. Ακόμη, όμως, και αν δεν προλαβαίνουμε, ξέρω ότι η Κυβέρνηση έχει την ευαισθησία και θα κινηθεί σε μια τέτοια κατεύθυνση.</seg>
                    <seg xml:id="ParlaMint-GR_2021-01-27-S1-commons.seg1870">Τέλος, θυμίζω ότι ακόμα και συμβολικά η Κυβέρνηση δείχνει την ευαισθησία της για τη νησιωτική περιοχή μας. Σήμερα οι κάτοικοι στο Καστελλόριζο εμβολιάστηκαν απέναντι στον κορωνοϊό. Και βέβαια, αυτό έγινε και καθαρά για λόγους συμβολικούς.</seg>
                    <seg xml:id="ParlaMint-GR_2021-01-27-S1-commons.seg1871">Ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u359" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1872">Ευχαριστούμε και εμείς για την τήρηση του χρόνου.</seg>
                    <seg xml:id="ParlaMint-GR_2021-01-27-S1-commons.seg1873">Ο κ. Διονύσης Καλαματιανός από τον ΣΥΡΙΖΑ έχει τον λόγο. Στη συνέχεια ο κ. Κρίτων Αρσένης από το ΜέΡΑ25.</seg>
                    <seg xml:id="ParlaMint-GR_2021-01-27-S1-commons.seg1874">Κύριε Καλαματιανέ, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u360" ana="#regular" who="#ΚΑΛΑΜΑΤΙΑΝΟΣ_ΧΡΗΣΤΟΥ_ΔΙΟΝΥΣΙΟΣ-ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1875">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1876">Για το Ολοκαύτωμα των Εβραίων έχουν αναφερθεί πολλοί συνάδελφοι. Να προσθέσω και εγώ ότι δεν πρέπει να ξεχάσουμε ποτέ τα ειδεχθή εγκλήματα του ναζισμού και του φασισμού κατά της ανθρωπότητας. Χρειάζεται γνώση, μνήμη και αποκλεισμός εκείνων των πολιτικών και των νοοτροπιών που επιτρέπουν την εκκόλαψη του αυγού του φιδιού.</seg>
                    <seg xml:id="ParlaMint-GR_2021-01-27-S1-commons.seg1877">Κυρίες και κύριοι συνάδελφοι, η Κυβέρνηση συνεχίζει να νομοθετεί μέσα στην πανδημία διατάξεις που απομειώνουν δικαιώματα εργαζομένων και πολιτών, περιορίζουν τη λειτουργία του δημόσιου και ικανοποιούν απαιτήσεις ιδιωτών. Συνεχίζει απτόητη το νεοφιλελεύθερο πρόγραμμά της, εφαρμόζοντας αυθαίρετες, αυταρχικές, αντιδημοκρατικές και αντισυνταγματικές διατάξεις, που σε καμμία περίπτωση δεν είναι επείγουσες. Ενώ, λοιπόν, δεν αναστέλλεται η ψήφιση τέτοιων διατάξεων, επικαλείται η Κυβέρνηση τις έκτακτες συνθήκες και αναστέλλει και περιορίζει δημοκρατικά και συνταγματικά δικαιώματα.</seg>
                    <seg xml:id="ParlaMint-GR_2021-01-27-S1-commons.seg1878">Απαγορεύει τις συναθροίσεις άνω των εκατό ατόμων με απόφαση του Αρχηγού της Αστυνομίας και με ευθύνη, βεβαίως, του αρμόδιου Υπουργού, του κ. Χρυσοχοΐδη. Επιτρέπει, βέβαια, τις πολυπληθείς συναθροίσεις στα πολυκαταστήματα, στα κλειστά mall, χωρίς κανένα πρόβλημα. Δεν την απασχολεί η υπερσυγκέντρωση επιβατών στα λεωφορεία και τα τρένα. Δεν τη νοιάζει ο συνωστισμός σε κλειστούς μαζικούς χώρους εργασίας.</seg>
                    <seg xml:id="ParlaMint-GR_2021-01-27-S1-commons.seg1879">Προφανώς, η Κυβέρνηση φοβάται την κοινωνική αντίδραση στην προκλητική και καταστροφική πολιτική της και σπεύδει να περιορίσει και να απαγορεύσει με αυταρχισμό, βία και καταστολή.</seg>
                    <seg xml:id="ParlaMint-GR_2021-01-27-S1-commons.seg1880">Όμως, θα πρέπει να γνωρίζει ότι η κοινωνική αντίδραση δεν καθυποτάσσεται, δεν καταπνίγεται με τον αυταρχισμό και την καταστολή. Όσο η αντιδημοκρατική διολίσθηση της Κυβέρνησης εντείνεται, τόσο η απάντηση του λαού θα είναι πιο ηχηρή και έντονη.</seg>
                    <seg xml:id="ParlaMint-GR_2021-01-27-S1-commons.seg1881">Έρχομαι τώρα στο υπό συζήτηση νομοσχέδιο. Θα ξεκινήσω επισημαίνοντας ότι υπάρχουν σε αυτό πολλές διατάξεις, που είτε είναι απλά ευχολόγια είτε εξυπηρετούν καταφανώς συγκεκριμένα συμφέροντα, χωρίς κανένα ουσιαστικό μέτρο για τα νησιά.</seg>
                    <seg xml:id="ParlaMint-GR_2021-01-27-S1-commons.seg1882">Αναφέρομαι κατ' αρχάς στην προκλητική διάταξη για την Πλοηγική Υπηρεσία. Εισάγεται η δυνατότητα πλοίαρχοι Α΄ και Β΄ τάξης να αποκτούν πιστοποιητικό εξαίρεσης πλοήγησης, ώστε να εισέρχονται στα λιμάνια χωρίς πλοηγό. Απομειώνεται έτσι η σημασία του δημόσιου χαρακτήρα της Πλοηγικής Υπηρεσίας και δημιουργείται τεράστιο πρόβλημα στην ασφάλεια της ναυσιπλοΐας και των λιμανιών. Με τη διάταξη αυτή η ασφάλεια των ναυτικών και των επιβατών στα πλοία τίθεται σε κίνδυνο.</seg>
                    <seg xml:id="ParlaMint-GR_2021-01-27-S1-commons.seg1883">Αλήθεια, έχετε σκεφθεί ότι τυχόν ατύχημα θα επιφέρει ανθρώπινες απώλειες ή σοβαρές συνέπειες, τόσο στο θαλάσσιο περιβάλλον όσο και στον τουρισμό της χώρας;</seg>
                    <seg xml:id="ParlaMint-GR_2021-01-27-S1-commons.seg1884">Οι επαγγελματίες πλοηγοί προσλαμβάνονται εφόσον πληρούν συγκεκριμένα προσόντα, περνούν από αξιολόγηση και στη συνέχεια εκπαιδεύονται επιπρόσθετα, ώστε να πλοηγούν με ασφάλεια. Η εμπειρία τους είναι δεδομένη και μεγάλη.</seg>
                    <seg xml:id="ParlaMint-GR_2021-01-27-S1-commons.seg1885">Δεν σας ενδιαφέρουν, όμως, αυτά. Σας ενδιαφέρει αφ' ενός να εξυπηρετήσετε συγκεκριμένα εφοπλιστικά συμφέροντα και αφ' ετέρου να υποβαθμίσετε και να απαξιώσετε τη δημόσια Πλοηγική Υπηρεσία.</seg>
                    <seg xml:id="ParlaMint-GR_2021-01-27-S1-commons.seg1886">Συνεχίζω με τη διάταξη που φέρνετε για την εξαίρεση από την υποχρέωση για περιβαλλοντικές αδειοδοτήσεις των έργων ναυσιπλοΐας και θαλάσσιας επιτήρησης του Λιμενικού, όπως και το VTMIS, το ΕΣΟΘΕ και το σύστημα Επιτήρησης Παρακολούθησης Θαλάσσιας Κυκλοφορίας Βορείου Αιγαίου. Γνωρίζετε, βέβαια, ότι η εξαίρεση αυτή που επιχειρείτε είναι πρόκληση για την περιβαλλοντική νομοθεσία και είναι αντίθετη σε βασικές αρχές, τόσο του Συντάγματος όσο και της ευρωπαϊκής νομοθεσίας. Τα έργα αυτά, πράγματι, είναι εθνικής σημασίας. Γνωρίζετε, όμως, ότι δεν μπορούν να χρηματοδοτηθούν με κονδύλια της Ευρωπαϊκής Ένωσης αν χαρακτηρισθούν ως έργα εθνικής άμυνας και αν δεν τηρούν τους περιβαλλοντικούς κανόνες.</seg>
                    <seg xml:id="ParlaMint-GR_2021-01-27-S1-commons.seg1887">Έχετε καθυστερήσει αδικαιολόγητα την εφαρμογή, εγκατάσταση και λειτουργία των συστημάτων αυτών, που εμείς ως κυβέρνηση είχαμε δρομολογήσει και είχαμε εξασφαλίσει και τους ευρωπαϊκούς πόρους. Τώρα προσπαθείτε να καλύψετε τον χαμένο χρόνο, παρακάμπτοντας την περιβαλλοντική νομοθεσία. Δημιουργείτε, όμως, μεγαλύτερα προβλήματα, που θέτουν τα έργα σε μεγάλη διακινδύνευση.</seg>
                    <seg xml:id="ParlaMint-GR_2021-01-27-S1-commons.seg1888">Συνεχίζω με την τροπολογία για τη ΡΑΛ. Τι κάνετε ουσιαστικά; Απογυμνώνετε τη Ρυθμιστική Αρχή Λιμένων από σημαντικές αρμοδιότητες εποπτείας, ελέγχου και διασφάλισης της νομιμότητας των σχέσεων μεταξύ δημόσιων και ιδιωτικών φορέων του Εθνικού Λιμενικού Συστήματος.</seg>
                    <seg xml:id="ParlaMint-GR_2021-01-27-S1-commons.seg1889">Η αναβάθμιση της ΡΑΛ σε ανεξάρτητη αρχή έγινε για να προστατευθούν τα συμφέροντα του δημοσίου έναντι των παραχωρησιούχων των λιμανιών. Εσείς τώρα τη μετατρέπετε σε απλό γνωμοδοτικό όργανο, εγκαταλείποντας κάθε έννοια διαφάνειας. Επί της ουσίας, καταργείτε κάθε δυνατότητα παρέμβασης και ελέγχου της ΡΑΛ. Έτσι, θα σταματήσουν οι εν εξελίξει ελεγκτικές διαδικασίες σχετικά με τη διαχείριση αποβλήτων σε οργανισμούς λιμένα αλλά και κάθε άλλη διαδικασία ελέγχου που είχε προγραμματισθεί.</seg>
                    <seg xml:id="ParlaMint-GR_2021-01-27-S1-commons.seg1890">Με τη μεταφορά αρμοδιοτήτων για την εποπτεία των συμβάσεων παραχώρησης στον Υπουργό Ναυτιλίας που μεθοδεύετε θα έχουμε την εξής νομικά ανεπίτρεπτη κατάσταση: Το ελληνικό δημόσιο θα ελέγχει συμβάσεις στις οποίες είναι αντισυμβαλλόμενο. Επίσης, με την τροπολογία αυτή μειώνεται το ύψος των προστίμων που μπορεί να επιβάλει η ΡΑΛ, το οποίο κυμαινόταν από 5.000 έως και το 1% του κύκλου εργασιών του κάθε παραβάτη. Πλέον θα κυμαίνεται από 5.000 ευρώ έως 15.000 ευρώ. Αντιλαμβάνεστε ότι με αυτή τη νομοθέτηση τα πρόστιμα θα είναι χάδια για τους παραβάτες, που αποκομίζουν εκατομμύρια ευρώ.</seg>
                    <seg xml:id="ParlaMint-GR_2021-01-27-S1-commons.seg1891">Αντίστοιχο είναι και το αποτέλεσμα και με την τροπολογία σας για τη μείωση των προστίμων για παράβαση της ναυτεργατικής νομοθεσίας. Είναι προφανές ότι είναι δώρο σε συγκεκριμένους πλοιοκτήτες. Μέχρι τώρα τα πρόστιμα που ίσχυαν σε περίπτωση παραβίασης της ναυτεργατικής νομοθεσίας και ειδικά στην παραβίαση του ωραρίου εργασίας ανέρχονταν σε 400 έως 500 ευρώ ανά ναυτικό. Αν, δηλαδή, εργάζονταν τριάντα ναυτικοί στο πλοίο, το πρόστιμο θα ήταν από 9.000 έως 15.000 ευρώ για την παραβίαση του ωραρίου.</seg>
                    <seg xml:id="ParlaMint-GR_2021-01-27-S1-commons.seg1892">Αυτό που εισάγετε τώρα είναι ότι τα πρόστιμα θα επιβάλλονται ανά ημέρα και έως 1.000 ευρώ, ανεξάρτητα από τον αριθμό των ναυτικών. Έως ένα χιλιάρικο, λοιπόν, το πρόστιμο και τελείωσαν όλα. Ποιο θα είναι το αποτέλεσμα; Το γνωρίζετε πολύ καλά. Οι πλοιοκτήτες θα μπορούν να εξαναγκάζουν όλο το πλήρωμα σε απλήρωτη υπερωριακή απασχόληση, με κίνδυνο τη σωματική ακεραιότητά τους, την υγεία των εργαζομένων και την ασφάλεια της ναυσιπλοΐας και θα πληρώνουν μικρά πρόστιμα σε σχέση με τα υπερκέρδη τους.</seg>
                    <seg xml:id="ParlaMint-GR_2021-01-27-S1-commons.seg1893">Επειδή ο Υπουργός αναφέρθηκε στην ομιλία του, επισημαίνω πως γνωρίζει ότι, εάν θα υπάρχουν εξωγενείς παράγοντες, όπως ο άσχημος καιρός, και υπάρχει η ανωτέρα βία που αναγκάζει σε καθυστερήσεις, τότε δεν επιβάλλονται πρόστιμα από τη Λιμενική Αρχή με το ισχύον πλαίσιο. Δεν θέλετε, όμως, να καλύψετε αυτές τις περιπτώσεις, που ήδη προβλέπονται και εξαιρούνται. Θέλετε να διασφαλίσετε τα κέρδη συγκεκριμένων πλοιοκτητών και να τους επιτρέψετε να παραβιάσουν το ωράριο των ναυτεργατών, πληρώνοντας ελάχιστα ποσά για πρόστιμο. Αυτή είναι η αλήθεια. Τη γνωρίζουν όλοι οι ακτοπλόοι και οι εργαζόμενοι στην ακτοπλοΐα.</seg>
                    <seg xml:id="ParlaMint-GR_2021-01-27-S1-commons.seg1894">Κλείνοντας, κύριε Πρόεδρε, θα ήθελα να τονίσω ότι η θάλασσα ζωντανή και αυθύπαρκτη συνδέεται άρρηκτα με τον λαό μας. Κάθε νομοθετική πρωτοβουλία του ιδιαίτερα σημαντικού Υπουργείου Ναυτιλίας πρέπει να κινείται στο πλαίσιο της ενίσχυσης της προστασίας και του σεβασμού στο θαλάσσιο περιβάλλον, στα λιμάνια και κυρίως στους ανθρώπους της. Δυστυχώς το νομοσχέδιό σας προχωρά στην αντίθετη κατεύθυνση και λειτουργεί αρνητικά για τη θάλασσα και τους ανθρώπους της.</seg>
                    <seg xml:id="ParlaMint-GR_2021-01-27-S1-commons.seg1895">Ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u361" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1896">Και εγώ ευχαριστώ, κύριε Καλαματιανέ.</seg>
                    <seg xml:id="ParlaMint-GR_2021-01-27-S1-commons.seg1897">Τον λόγο έχει ο κ. Κρίτων Αρσένης από το ΜέΡΑ25 και στη συνέχεια η κ. Παναγιώτα Δούνια από τη Νέα Δημοκρατία.</seg>
                    <seg xml:id="ParlaMint-GR_2021-01-27-S1-commons.seg1898">Ορίστε, κύριε Αρσένη, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u362" ana="#regular" who="#ΑΡΣΕΝΗΣ_ΔΗΜΟΚΡΑΤΗ_ΚΡΙΤΩΝ-ΗΛΙΑΣ">
                    <seg xml:id="ParlaMint-GR_2021-01-27-S1-commons.seg1899">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1900">Το νομοσχέδιο για τη θαλάσσια πολιτική στον νησιωτικό χώρο αποτελεί δυστυχώς για ακόμη μια φορά μια έκθεση ιδεών. Δυστυχώς, όμως, όπου η Κυβέρνηση θέλει να γίνει συγκεκριμένη, γίνεται. Έτσι στα γαλάζια επαγγέλματα συμπεριλαμβάνονται οι εξορύξεις υδρογονανθράκων. Αλήθεια, η Κυβέρνηση δεν έχει μάθει τα νέα; Δεν έχει μάθει τα νέα ότι το πρώτο πράγμα που έκανε η νέα πολιτική ηγεσία της Αμερικής για να αποκαθηλώσει τον «τραμπισμό» ήταν να σταματήσει αγωγούς εξορύξεων; Ήταν το πρώτο πράγμα που έκανε. Και έφτασε πλέον η Αλμπέρτα του Καναδά, η οποία παράγει υδρογονάνθρακες, να ανακοινώνει ότι θα πουλήσει το μέταλλο των αγωγών σε scraps, για να αποφύγει τη μεγάλη ζημιά.</seg>
                    <seg xml:id="ParlaMint-GR_2021-01-27-S1-commons.seg1901">Αναρωτιέμαι, η Κυβέρνηση δεν έχει μάθει ότι η «REPSOL», η εταιρεία που είναι διαχειρίστρια των εξορύξεων σε Ήπειρο, Αιτωλοακαρνανία και Ιόνιο, ανακοινώνει ότι εκτός απροόπτου αποχωρεί από την Ελλάδα και σίγουρα αποχωρεί από πάρα πολλές άλλες περιοχές, προκειμένου να στραφεί προς τις ανανεώσιμες πηγές ενέργειας; Θα χρειαστεί μία, μία οι εταιρείες να φύγουν από την Ελλάδα; Δεν έχετε καταλάβει το πόσο επικίνδυνη είναι αυτή η πολιτική με τις εξορύξεις, η οποία θέτει σε κίνδυνο το περιβάλλον, αυξάνει τις εντάσεις με μια άλλη, παλαιολιθική χώρα πολιτικά, την Τουρκία, η οποία και αυτή βεβαίως - βυθισμένη στο παρελθόν, σε πλήρη αποσύνδεση με τη σύγχρονη πραγματικότητα και στον αγώνα απέναντι στην κλιματική κρίση - διεκδικεί πετρέλαια και την ίδια στιγμή δεν φέρνει κανένα, μα κανένα, έσοδο και όφελος προς τη χώρα;</seg>
                    <seg xml:id="ParlaMint-GR_2021-01-27-S1-commons.seg1902">Φαίνεται ότι ο «τραμπισμός» δεν τελείωσε ή μάλλον συνεχίζει και εκτός Αμερικής. Η εισβολή στο Καπιτώλιο συνεχίζει εκτός Αμερικής.</seg>
                    <seg xml:id="ParlaMint-GR_2021-01-27-S1-commons.seg1903">Το πρόγραμμα «ΝΕΑΡΧΟΣ» χρηματοδοτεί την επισκευή και την κατασκευή λιμανιών. Και αλήθεια είναι σωστό. Θα πρέπει να υπάρχει ένα δημόσιο πρόγραμμα επενδύσεων. Αλήθεια, όμως, όλα αυτά τα λιμάνια δεν τα έχετε δώσει στο ΤΑΙΠΕΔ και στο υπερταμείο; Με τις δικές σας επενδύσεις που ανακοινώνετε, στοχεύετε στην εξυπηρέτηση των πολιτών ή στο να δώσετε λιμάνια στους ιδιώτες, που θέλετε να πουληθούν, χωρίς να χρειαστεί να κάνουν καμμία επένδυση και να συλλέγουν μόνο έσοδα; Είναι προφανές ότι θέλετε το δεύτερο.</seg>
                    <seg xml:id="ParlaMint-GR_2021-01-27-S1-commons.seg1904">Ποτέ δεν ξεχνάτε τους εφοπλιστές. Ξεχνάτε, όμως, εύκολα τους εργαζόμενους στην ποντοπόρο ναυτιλία, οι οποίοι δεν έχουν πάρει αυτό το πενιχρό επίδομα του κορωνοϊού ούτε τον Οκτώβριο ούτε τον Νοέμβρη ούτε τον Δεκέμβρη, όπως επίσης και τους μακροχρόνια ανέργους, οι οποίοι είναι εξαφανισμένοι από τον χάρτη των μέτρων. Είναι προφανές ότι τους εφοπλιστές δεν θέλετε να τους ξεχάσετε. Είναι προφανές, γιατί βλέπουμε πως ανοίγετε τη δυνατότητα πλήρης κάλυψης των διδάκτρων στην ιδιωτική εκπαίδευση για το εμπορικό ναυτικό.</seg>
                    <seg xml:id="ParlaMint-GR_2021-01-27-S1-commons.seg1905">Αλήθεια δεν είναι παρά μόνο ένα το ιδιωτικό λύκειο του κ. Τσάκου στη Χίο; Σε αυτό το ένα ιδιωτικό λύκειο δίνετε αυτά τα χρήματα, που τα δίδακτρα είναι 4.000 ευρώ τον χρόνο και 3.500 ευρώ η διαμονή; Αυτά τα δίδακτρα θα πληρώνετε; Πόσο θα κόστιζε να ενισχύσετε και να αυξήσετε τις δημόσιες σχολές του εμπορικού ναυτικού; Έχετε κάνει αξιολόγηση των εναλλακτικών; Όχι, για έναν πολύ απλό λόγο. Ο στόχος σας είναι η εξυπηρέτηση συγκεκριμένων συμφερόντων.</seg>
                    <seg xml:id="ParlaMint-GR_2021-01-27-S1-commons.seg1906">Ξεχνάτε βέβαια και τον ΦΠΑ στα νησιά, τον οποίο έχετε αυξήσει. Έχουμε φέρει πάρα πολλές φορές τροπολογία για να μειωθεί, να αποκατασταθεί στα αρχικά επίπεδα, προ μνημονίων. Και όμως εσείς ούτε τώρα, στο βαθύτερο σημείο της οικονομικής κρίσης λόγω του κορωνοϊού, δεν κάνετε αποδεκτές αυτές τις τροπολογίες.</seg>
                    <seg xml:id="ParlaMint-GR_2021-01-27-S1-commons.seg1907">Όσον αφορά την κατάργηση των αρμοδιοτήτων της ΡΑΛ για τον ευρωπαϊκό κανονισμό 352: Πείτε την αλήθεια, δεν θέλετε να εφαρμοσθεί αυτός ο κανονισμός. Έχετε συμφέρον στο να μην εφαρμοσθεί αυτός ο κανονισμός. Εξυπηρετείτε συμφέροντα με το να μην εφαρμόζεται αυτός ο κανονισμός. Όταν η ΡΑΛ έβγαλε πρόσφατα την απαραίτητη εγκύκλιο για την εφαρμογή του κανονισμού, καθυστερήσατε να εκδώσετε το ΦΕΚ της Κυβέρνησης για μήνες, όταν οποιοδήποτε άλλο έγγραφο της ΡΑΛ που ακολούθησε την εγκύκλιο αυτή δημοσιοποιήθηκε μέσα σε εβδομάδες. Είστε αποφασισμένοι να μην εφαρμοσθεί αυτός ο κανονισμός στην Ελλάδα και πρέπει να το πείτε ευθαρσώς.</seg>
                    <seg xml:id="ParlaMint-GR_2021-01-27-S1-commons.seg1908">Όμως, μιλάτε για νησιωτικότητα. Τρεις με τέσσερις εταιρείες που ανήκουν είτε σε ξένες πολυεθνικές είτε σε τράπεζες ελέγχουν αυτή τη στιγμή όλη τη ναυσιπλοΐα, έχουν αυξηθεί οι τιμές για τους νησιώτες, έχουν μειωθεί τα δρομολόγια, ιδιαίτερα τους χειμερινούς μήνες. Και την ίδια στιγμή, με βάση τους υπολογισμούς και τις δημόσιες ανακοινώσεις, το 2025 το 40% του στόλου θα είναι άνω των σαράντα ετών. Έχει αποτύχει πλέον η ιδιωτική ναυσιπλοΐα.</seg>
                    <seg xml:id="ParlaMint-GR_2021-01-27-S1-commons.seg1909">Αυτό που χρειάζεται είναι ο απαραίτητος σχεδιασμός και από την προηγούμενη δεκαετία για μια δημόσια ναυσιπλοΐα που θα ενώνει κάθε νησιωτική ενότητα Κυκλάδες - Δωδεκάνησα - Βόρειο Αιγαίο. Τριακόσιες εξήντα πέντε μέρες τον χρόνο τα νησιά θα έχουν συγκοινωνία μεταξύ τους και τα διοικητικά τους κέντρα. Αυτό είναι απαραίτητο. Και στη μεταβατική περίοδο χρειαζόμαστε ένα μεταφορικό ισοδύναμο για όλα τα εμπορεύματα και τους ανθρώπους. Επίσης, χρειαζόμαστε προφανώς και τη δημιουργία των σύγχρονων λιμενικών εγκαταστάσεων, αλλά όχι για να πουληθούν σε ιδιώτες, όπως εσείς σχεδιάζετε. Χρειάζεται να επανααποκτήσουμε τον έλεγχο δημόσιων υποδομών, των πάγιων υποδομών, των πυλών εισόδου και εξόδου σε αυτά τα νησιά, αλλιώς δεν υπάρχει ανεξαρτησία σε αυτή τη χώρα, όταν κάποιος ελέγχει όλες τις κύριες αυτές υποδομές. Και τότε ναι, χρειάζεται να επενδύσουμε οπωσδήποτε και άμεσα.</seg>
                    <seg xml:id="ParlaMint-GR_2021-01-27-S1-commons.seg1910">Τέλος, αυτό που αν θέλαμε στη γαλάζια οικονομία να κάνουμε άμεσα - μας το προβλέπει και το επιβάλλει μετά και από δική μου παρέμβαση, αν θέλετε, στη διαδικασία της δημιουργίας και της απόφασης της Κοινής Αλιευτικής Πολιτικής - είναι τα καταφύγια αλιευμάτων. Είναι αυτό που θα μπορούσε σήμερα να σώσει τους αλιείς, που θα μπορούσε σήμερα να σώσει το περιβάλλον μας, την υγεία των θαλασσών μας. Θα είναι περιοχές που θα αποκλείεται, θα απαγορεύεται η αλίευση, προκειμένου να δημιουργηθούν οι μπαταρίες αυτές βιοποικιλότητας και αλιευμάτων. Και από κει και πέρα θα εξέρχονται τα αλιεύματα σε περιοχές έξω από τα καταφύγια και πολύ εύκολα οι ψαράδες μας θα μπορούν να αλιεύουν με επάρκεια τα αλιεύματά τους, χωρίς να καταστρέφουν όπως γίνεται αυτή τη στιγμή τα τελευταία μας θαλάσσια αποθέματα.</seg>
                    <seg xml:id="ParlaMint-GR_2021-01-27-S1-commons.seg1911">Είναι ένα μέτρο απαραίτητο που προβλέπεται μετά και από τη δική μου τροπολογία στην Κοινή Ευρωπαϊκή Αλιευτική Πολιτική. Καλώ την Ελλάδα και με αφορμή αυτό το νομοσχέδιο να την εφαρμόσει και στην Ελλάδα.</seg>
                    <seg xml:id="ParlaMint-GR_2021-01-27-S1-commons.seg1912">Ευχαριστώ θερμά.</seg>
                </u>
                <u xml:id="ParlaMint-GR_2021-01-27-S1-commons.u363" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1913">Κι εγώ ευχαριστώ, κύριε Αρσένη.</seg>
                    <seg xml:id="ParlaMint-GR_2021-01-27-S1-commons.seg1914">Εισερχόμαστε τώρα στον τελευταίο κύκλο ομιλητών, με πρώτη ομιλήτρια την κ. Δούνια από τη Νέα Δημοκρατία. Να ετοιμάζεται ο κ. Χρήστος Γιαννούλης από τον ΣΥΡΙΖΑ. Παρακαλώ να τηρούμε τον χρόνο και, αν μπορείτε, να τον περιορίσετε στα έξι λεπτά μόνοι σας, για να μπορέσουμε να τελειώσουμε. Μην ξεχνάτε ότι έχουμε και ονομαστική ψηφοφορία.</seg>
                    <seg xml:id="ParlaMint-GR_2021-01-27-S1-commons.seg1915">Κυρία Δούνια, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u364" ana="#regular" who="#ΔΟΥΝΙΑ_ΔΗΜΗΤΡΙΟΥ_ΠΑΝΑΓΙΩΤΑ_ΝΟΝΗ">
                    <seg xml:id="ParlaMint-GR_2021-01-27-S1-commons.seg1916">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg1917">Κύριοι Υπουργοί, κυρίες και κύριοι συνάδελφοι, ως Βουλευτής της Α΄ Περιφέρειας Πειραιά και των νησιών μας, αλλά και ως Πειραιώτισσα με καταγωγή από τις Σπέτσες, έχω ένα ιδιαίτερο ενδιαφέρον για την αλιεία και τη νησιωτική πολιτική.</seg>
                    <seg xml:id="ParlaMint-GR_2021-01-27-S1-commons.seg1918">Χαίρομαι που ένας άξιος συνάδελφός μου, Βουλευτής Πειραιά, ο κ. Κατσαφάδος, υπουργοποιήθηκε στο Υπουργείο Ναυτιλίας και Νησιωτικής Πολιτικής. Θα ήθελα με την ευκαιρία αυτή να τον συγχαρώ για την ανάληψη των καθηκόντων του, να του ευχηθώ κάθε επιτυχία στο δύσκολο έργο του, στο οποίο επενδύουμε πολλά όλοι, και στον Πειραιά αλλά και στα νησιά μας.</seg>
                    <seg xml:id="ParlaMint-GR_2021-01-27-S1-commons.seg1919">Όπως είναι γνωστό, στην Ελλάδα έχουμε περίπου έξι χιλιάδες νησιά και νησίδες, από τα οποία περίπου τα διακόσια κατοικούνται. Στη νησιωτική χώρα μάλιστα παράγεται σχεδόν το 25% του Ακαθάριστου Εγχώριου Προϊόντος μας. Μπορούμε, λοιπόν, εύκολα να καταλάβουμε το πόσο συμβάλλει στην οικονομία μας η νησιωτική χώρα, στην οποία οι κύριες δραστηριότητες έχουν σχέση με τη ναυτιλία και τον τουρισμό.</seg>
                    <seg xml:id="ParlaMint-GR_2021-01-27-S1-commons.seg1920">Η νησιωτική χώρα μπορεί να παίξει έναν ρόλο - κλειδί στην ανάπτυξη, αρκεί να της δοθεί η πρέπουσα σημασία. Οι διάσπαρτες και αποσπασματικές διατάξεις που υπήρχαν έως τώρα δεν επαρκούσαν. Αισθάνομαι ευτυχής, λοιπόν, που το παρόν σχέδιο νόμου κάνει ακριβώς αυτό. Επιχειρεί για πρώτη φορά μια ολοκληρωμένη στρατηγική προσέγγισης της νησιωτικής πολιτικής και της θαλάσσιας οικονομίας, ώστε να στηριχθεί και να ενισχυθεί η οικονομία των περιοχών αυτών, μια στρατηγική που αναγνωρίζει τις χωρικές και περιβαλλοντικές ιδιαιτερότητες, τα πολλαπλά πλεονεκτήματα των ελληνικών νησιωτικών περιοχών και την ξεχωριστή ταυτότητα των νησιών μας.</seg>
                    <seg xml:id="ParlaMint-GR_2021-01-27-S1-commons.seg1921">Η χάραξη αυτής της πολιτικής, άλλωστε, αποτελεί μέρος του Εθνικού Προγράμματος Μεταρρυθμίσεων «ΕΛΛΑΔΑ ΜΠΡΟΣΤΑ» και συνιστά βασική προτεραιότητα της Κυβέρνησης.</seg>
                    <seg xml:id="ParlaMint-GR_2021-01-27-S1-commons.seg1922">Τι είναι όμως, κυρίες και κύριοι συνάδελφοι, η πολιτική στην οποία αναφέρομαι; Η εθνική στρατηγική είναι ένα ενιαίο κείμενο πολιτικής, με ειδικούς αναπτυξιακούς στόχους - τομές. Τέτοιοι στόχοι είναι η λιμενική πολιτική, οι λιμενικές υποδομές, οι ναυτιλιακές υποδομές, οι θαλάσσιες μεταφορές, η νησιωτική ανταγωνιστικότητα και η επιχειρηματικότητα, αλλά και η θαλάσσια επιτήρηση, η ασφάλεια στη θάλασσα, η απασχόληση, οι επενδύσεις σε ψηφιακή διακυβέρνηση και βεβαίως η υγεία, η πρόνοια και η εκπαίδευση.</seg>
                    <seg xml:id="ParlaMint-GR_2021-01-27-S1-commons.seg1923">Στο πλαίσιο της κατάρτισης αυτής της εθνικής στρατηγικής, ειδική μέριμνα υπάρχει για τα μικρά νησιά, με την υιοθέτηση ειδικών προγραμμάτων για αυτά. Παράλληλα λαμβάνονται υπ' όψιν σημαντικές αρχές, όπως εκείνες της οικονομικής, κοινωνικής και εδαφικής συνοχής των νησιών, καθώς και αυτή της μη διάκρισης, που έρχεται μεταξύ άλλων να διαφυλάξει την προσβασιμότητα στα νησιά για τα άτομα με κινητικά προβλήματα.</seg>
                    <seg xml:id="ParlaMint-GR_2021-01-27-S1-commons.seg1924">Η εθνική στρατηγική, για την οποία μιλάμε, θα συντάσσεται κάθε πέντε έτη και θα αξιολογείται μία φορά τον χρόνο. Η πρώτη σχετική εθνική στρατηγική θα καταρτισθεί και θα παρουσιασθεί σε έξι μήνες από σήμερα και θα αφορά τα έτη από το 2021 έως και το 2027.</seg>
                    <seg xml:id="ParlaMint-GR_2021-01-27-S1-commons.seg1925">Στο υπό εξέταση νομοσχέδιο προβλέπεται η υποχρεωτική σύνταξη έκθεσης αξιολόγησης και αποτίμησης των αποτελεσμάτων και των συνεπειών των πολιτικών που εφαρμόσθηκαν από το Συμβούλιο Νησιωτικής Πολιτικής. Για την καλύτερη αλλά και αποτελεσματικότερη εφαρμογή της εθνικής στρατηγικής στον νησιωτικό χώρο θεσπίζεται Εθνικό Μητρώο Φορέων Θαλάσσιας Οικονομίας. Αυτό θα λειτουργεί μέσω του gov.gr.</seg>
                    <seg xml:id="ParlaMint-GR_2021-01-27-S1-commons.seg1926">Στο εν λόγω μητρώο θα εγγράφονται φορείς της Ελλάδας και του εξωτερικού, που δραστηριοποιούνται σε τομείς που σχετίζονται με την εθνική στρατηγική στον νησιωτικό χώρο. Σκοπός του δεν είναι άλλος βεβαίως παρά η προώθηση, η χαρτογράφηση, ο συντονισμός και η δικτύωση των φορέων σε θέματα που σχετίζονται ακριβώς με την εθνική στρατηγική.</seg>
                    <seg xml:id="ParlaMint-GR_2021-01-27-S1-commons.seg1927">Δημιουργείται επίσης στο Υπουργείο Ναυτιλίας Πλατφόρμα Ενιαίας Παρακολούθησης και Τεκμηρίωσης. Η πλατφόρμα αυτή θα λειτουργεί ως μηχανισμός παρακολούθησης και τεκμηρίωσης των δεδομένων που συμβάλλουν στη λήψη αποφάσεων και στη διαχείριση γνώσης στα πεδία της εθνικής στρατηγικής. Τέτοια δεδομένα είναι τα στατιστικά στοιχεία και οι σχετικές μελέτες.</seg>
                    <seg xml:id="ParlaMint-GR_2021-01-27-S1-commons.seg1928">Η ουσιαστική και κινητήριος δύναμη, όμως, που αποκτά με το νομοσχέδιο αυτό η νησιωτική πολιτική, έγκειται σε τρία νέα εργαλεία. Το πρώτο εργαλείο που καταρτίζεται από το Υπουργείο Ναυτιλίας και Νησιωτικής Πολιτικής είναι το ειδικό πρόγραμμα «ΝΕΑΡΧΟΣ». Με αυτό χρηματοδοτούνται έργα δημοσίου χαρακτήρα στους τομείς λιμενικών υποδομών, εγκαταστάσεων και δικτύων, διαχείρισης, μεταφοράς και διανομής ύδατος, έργων διαχείρισης ενέργειας και θαλάσσιων μεταφορών.</seg>
                    <seg xml:id="ParlaMint-GR_2021-01-27-S1-commons.seg1929">Για την υλοποίηση των δράσεων του προγράμματος σε φορείς της γενικής κυβέρνησης μπορούν να συνάπτουν επενδυτικά δάνεια με το Ταμείο Παρακαταθηκών και Δανείων. Η εξυπηρέτηση των δανείων αυτών θα χρηματοδοτείται από το εθνικό ή το συγχρηματοδοτούμενο σκέλος του Προγράμματος Δημοσίων Επενδύσεων του Υπουργείου Ναυτιλίας.</seg>
                    <seg xml:id="ParlaMint-GR_2021-01-27-S1-commons.seg1930">Το δεύτερο νέο σημαντικό εργαλείο είναι το Πρόγραμμα Χρηματοδότησης Νησιωτικής Επιχειρηματικότητας. Πρόκειται για ένα ειδικό πρόγραμμα για την ανάπτυξη της νησιωτικής οικονομίας και για την αντιμετώπιση των δυσχερειών στην αγορά, που δημιουργεί ακριβώς η γεωγραφική απομόνωση που επιβαρύνει τις νησιωτικές επιχειρήσεις. Τη διαχείριση και την υλοποίηση του προγράμματος αναλαμβάνει η Ελληνική Αναπτυξιακή Τράπεζα.</seg>
                    <seg xml:id="ParlaMint-GR_2021-01-27-S1-commons.seg1931">Στόχος του προγράμματος είναι η παροχή διαφόρων ειδών χρηματοδοτήσεων σε επιχειρήσεις, ιδίως μεσαίες, μικρές και πολύ μικρές, που αντιμετωπίζουν κατά τεκμήριο σοβαρό πρόβλημα και δραστηριοποιούνται σε τομείς της θαλάσσιας οικονομίας.</seg>
                    <seg xml:id="ParlaMint-GR_2021-01-27-S1-commons.seg1932">Το τρίτο εργαλείο είναι το Ταμείο Χαρτοφυλακίου, το αποκαλούμενο Ταμείο Θαλάσσιας - Γαλάζιας Οικονομίας. Η σύσταση Ταμείου Χαρτοφυλακίου αποσκοπεί στη χρηματοδότηση δράσεων για την ανάπτυξη και την προώθηση της καινοτόμου επιχειρηματικότητας στη θάλασσα, στη θαλάσσια οικονομία και τη γαλάζια ανάπτυξη. Δίνεται ιδιαίτερη βαρύτητα στην προώθηση της ναυτιλιακής τεχνολογίας, του ναυτιλιακού - ναυπηγικού εξοπλισμού, την ανάπτυξη εφαρμογών, όπως και στη χρήση τεχνολογιών πληροφορικής και επικοινωνιών σε όλους αυτούς τους τομείς.</seg>
                    <seg xml:id="ParlaMint-GR_2021-01-27-S1-commons.seg1933">Κυρίες και κύριοι συνάδελφοι, πέρα από την ολοκληρωμένη αυτή θαλάσσια πολιτική, το νομοσχέδιο που εξετάζουμε περιλαμβάνει και άλλες σημαντικές διατάξεις, για παράδειγμα για τη διεθνή ναυτιλία, για το Λιμενικό Σώμα και την Ελληνική Ακτοφυλακή, τον θαλάσσιο τουρισμό αλλά και για την εκπαίδευση των ναυτικών και τη στήριξή τους στην κρίσιμη αυτή περίοδο που διανύουμε λόγω της πανδημίας.</seg>
                    <seg xml:id="ParlaMint-GR_2021-01-27-S1-commons.seg1934">Επιτρέψτε μου να κάνω μια σύντομη αναφορά στους τελευταίους μήνες, καθώς όπως και πολλοί άλλοι, έτσι και ο ναυτικός κόσμος πλήττεται σοβαρά όλους αυτούς τους μήνες. Στο νομοσχέδιο εξειδικεύονται τα μέτρα στήριξης της ναυτικής εργασίας για τους μήνες Ιανουάριο και Φεβρουάριο. Δίνεται η δυνατότητα αναστολής ή παράτασης της αναστολής συμβάσεων ναυτολόγησης των ναυτικών, εφόσον τα πλοία δεν δραστηριοποιούνται.</seg>
                    <seg xml:id="ParlaMint-GR_2021-01-27-S1-commons.seg1935">Οι ναυτικοί δικαιούνται, όπως είναι φυσικό, την αποζημίωση ειδικού σκοπού για το σύνολο των ημερών αναστολής των συμβάσεών τους, ενώ τους παρέχεται πλήρης ασφαλιστική αλλά και υγειονομική κάλυψη. Ταυτόχρονα, για την ομαλή πορεία του ακαδημαϊκού έτους, παρατείνεται η δυνατότητα των δημοσίων σχολών να παρέχουν εξ αποστάσεως μαθήματα ναυτικής επαγγελματικής εκπαίδευσης.</seg>
                    <seg xml:id="ParlaMint-GR_2021-01-27-S1-commons.seg1936">Ακόμη, για την περαιτέρω στήριξη όσων πλήττονται από την πανδημία, μειώνονται τα ανταποδοτικά λιμενικά δικαιώματα. Συγκεκριμένα προβλέπεται μείωση του αντιτίμου κατά 20% για πάσης φύσεως ανταποδοτικά δικαιώματα, όπως προσόρμηση, πλεύριση, ελλιμενισμός πλοίων και επαγγελματικών αλιευτικών σκαφών για τον Νοέμβριο και τον Δεκέμβριο του 2020 καθώς και για τον τρέχοντα Ιανουάριο. Στο ίδιο πλαίσιο προβλέπεται χρονικό περιθώριο εξήντα ημερών, αντί για το ισχύον των τριάντα ημερών, από τον κατάπλου του πλοίου για την εξόφληση των πλοηγικών δικαιωμάτων.</seg>
                    <seg xml:id="ParlaMint-GR_2021-01-27-S1-commons.seg1937">Κυρίες και κύριοι συνάδελφοι, όπως γίνεται σε όλους μας αντιληπτό το νομοσχέδιο του Υπουργείου Ναυτιλίας και Νησιωτικής Πολιτικής εγκαινιάζει μία νέα φιλοσοφία στην αντιμετώπιση της νησιωτικής χώρας. Εισάγει μια καινούργια προσέγγιση στη νησιωτική πολιτική, που βασίζεται σε ένα ολοκληρωμένο σχέδιο, με στρατηγικούς στόχους, δράσεις, εργαλεία και χρηματοδοτικά προγράμματα.</seg>
                    <seg xml:id="ParlaMint-GR_2021-01-27-S1-commons.seg1938">Η συνεκτική αυτή νησιωτική πολιτική είμαι σίγουρη ότι θα βοηθήσει, τόσο στη βιωσιμότητα και την ανάπτυξη των νησιών μας όσο και στην επιτάχυνση των ρυθμών της ελληνικής οικονομίας. Γι' αυτό θεωρώ καθήκον όλων μας να το υπερψηφίσουμε.</seg>
                    <seg xml:id="ParlaMint-GR_2021-01-27-S1-commons.seg1939">Σας ευχαριστώ πολύ για την προσοχή σας.</seg>
                </u>
                <u xml:id="ParlaMint-GR_2021-01-27-S1-commons.u365" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1940">Κι εγώ ευχαριστώ, κυρία Δούνια.</seg>
                    <seg xml:id="ParlaMint-GR_2021-01-27-S1-commons.seg1941">Ο κ. Χρήστος Γιαννούλης από τον ΣΥΡΙΖΑ έχει τον λόγο. Να ετοιμάζεται μετά η κ. Μίκα Ιατρίδη από τη Νέα Δημοκρατία.</seg>
                    <seg xml:id="ParlaMint-GR_2021-01-27-S1-commons.seg1942">Κύριε Γιαννούλη, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u366" ana="#regular" who="#ΓΙΑΝΝΟΥΛΗΣ_ΙΩΑΝΝΗ_ΧΡΗΣΤΟΣ">
                    <seg xml:id="ParlaMint-GR_2021-01-27-S1-commons.seg1943">Ευχαριστώ πάρα πολύ, κύριε Πρόεδρε. Θα προσπαθήσω να συμβάλω και στη συντομία του χρόνου.</seg>
                    <seg xml:id="ParlaMint-GR_2021-01-27-S1-commons.seg1944">Κυρίες και κύριοι συνάδελφοι, πραγματικά ποτέ ξανά, ποτέ ξανά για συνθήκες Ολοκαυτώματος. Όμως, θα παρακαλούσα θερμά σήμερα - και απευθύνω αυτή την έκκληση κυρίως στους συναδέλφους της κυβερνητικής πλειοψηφίας από τη Θεσσαλονίκη - να είχαν την προνοητικότητα να ζητήσουν από τον Αντιπρόεδρο της Κυβέρνησης, αν παραμένει ακόμα, τον κ. Πικραμμένο, να μας έδινε ένα απτό παράδειγμα ότι πραγματικά συνεισφέρουμε στην προσπάθεια να είναι ζωντανή η μνήμη, για να οδηγηθούμε στο αποτέλεσμα «ποτέ ξανά» για το Ολοκαύτωμα, με την πρόοδο του Μουσείου Ολοκαυτώματος.</seg>
                    <seg xml:id="ParlaMint-GR_2021-01-27-S1-commons.seg1945">Τόσο η Δημοτική Αρχή της Θεσσαλονίκης όσο και η Κυβέρνηση, από τη στιγμή που εξελέγησαν, κωλυσιεργούν και κινδυνεύει το Μνημείο Ολοκαυτώματος να μην πραγματοποιηθεί και να εκθέσει τη χώρα μας διεθνώς. Είχε επισημοποιηθεί αυτή η συμφωνία παρουσία δύο Πρωθυπουργών, Ελλάδας και Ισραήλ.</seg>
                    <seg xml:id="ParlaMint-GR_2021-01-27-S1-commons.seg1946">Με αυτή την επισήμανση, κύριε Πρόεδρε, θα ήθελα να συνεχίσω και επί του νομοσχεδίου, γιατί έχει τον βαρύγδουπο τίτλο «αναπτυξιακό». Θα έλεγα, με βάση και την επικαιρότητα, ότι υπάρχει μια επιβεβαίωση πως πρόκειται για μια ακόμη πελατειακή νομοθέτηση της αδιόρθωτης Κυβέρνησης Μητσοτάκη. Θα σας εξηγήσω αμέσως τι εννοώ. Θυμίζει την εποχή που ο σημερινός Αναπληρωτής Πρωθυπουργός, ο σκιώδης Πρωθυπουργός, ο κ. Σαμαράς, ως Υπουργός Πολιτισμού, ω του θαύματος, είχε καταστήσει ως αποτέλεσμα οι εργαζόμενοι στο Μουσείο της Ακρόπολης να κατάγονται όλοι από τη Μεσσηνία.</seg>
                    <seg xml:id="ParlaMint-GR_2021-01-27-S1-commons.seg1947">Σας ενημερώνω ότι πριν από λίγα λεπτά είδαν το φως της δημοσιότητας αποκαρδιωτικές αποκαλύψεις για το γεγονός ότι σβήνεται και ξαναγράφεται ο κατάλογος των επιτυχόντων για τις συγκοινωνίες στην Αθήνα, του ΟΣΥ, για τις αστικές συγκοινωνίες, γιατί οι εξήντα από τους τριακόσιους εξήντα υποψήφιους δυστυχώς είχαν ως μόνο προσόν τη «γαλάζια» προέλευση, διότι μέσα στο νομοσχέδιο περιλαμβάνονται και τα «γαλάζια» εργαλεία. Ήταν το μόνο προσόν με το οποίο προσήλθαν στον διαγωνισμό και το ΑΣΕΠ γυρνά πίσω κακήν κακώς τον διαγωνισμό. Φανταστείτε ότι ένας εκ των υποψηφίων το μόνο τυπικό προσόν που είχε, σύμφωνα με την αποκάλυψη του «ΕΘΝΟΥΣ», ήταν μόνο το δίπλωμα οδήγησης δικύκλου. Όλα αυτά, κυρίες και κύριοι συνάδελφοι, αδυνατίζουν την αξιοπιστία και την εμπιστοσύνη στο νομοσχέδιο που συζητάμε.</seg>
                    <seg xml:id="ParlaMint-GR_2021-01-27-S1-commons.seg1948">Θέλω να κάνω και ένα σχόλιο ακόμη, γιατί είδα μέσα στην πίκρα και την απογοήτευση του Κοινοβουλευτικού Εκπροσώπου και πρώην Υπουργού κ. Βρούτση, ο οποίος έχασε τον υπουργικό θώκο αλλά και το τηλεοπτικό «συμβόλαιο» των κυριακάτικων εμφανίσεων - το «συμβόλαιο» σε πολλά εισαγωγικά και με σεβασμό στο πρόσωπο του κυρίου Υπουργού - , τον άκουσα να μας κατηγορεί για το ότι θέτουμε την ελευθεροτυπία σε κίνδυνο, επειδή ο πρώην Πρωθυπουργός και Πρόεδρος του ΣΥΡΙΖΑ κατέφυγε στη δικαιοσύνη, αφού εξάντλησε κάθε άλλη δυνατότητα, για να αποκαταστήσει ψέματα, χυδαία ψέματα, που διατυπώθηκαν εν είδει δημοσιογραφικής κριτικής.</seg>
                    <seg xml:id="ParlaMint-GR_2021-01-27-S1-commons.seg1949">Αγαπητές κυρίες και αγαπητοί κύριοι συνάδελφοι, θεωρώ ότι είναι απύθμενο θράσος να μιλούν για ελευθεροτυπία οι φυσικοί και ηθικοί αυτουργοί του μεγαλύτερου εγκλήματος που έγινε κατά της ελευθεροτυπίας σε πανευρωπαϊκό επίπεδο, η κυβέρνηση Σαμαρά με την υποστήριξη Βενιζέλου, που όταν έκλεισαν την ΕΡΤ έγιναν πρωτοσέλιδο σε όλες τις εφημερίδες του κόσμου, γιατί κανείς δεν πίστευε ότι στην Ευρώπη του 2013 θα υπήρχε κυβέρνηση που θα έριχνε «μαύρο» σε έναν δημοσιογραφικό οργανισμό.</seg>
                    <seg xml:id="ParlaMint-GR_2021-01-27-S1-commons.seg1950">Επίσης τώρα, το 2020 και 2021, κυρίες και κύριοι συνάδελφοι, κανείς δεν θα πίστευε στην Ευρώπη ότι υπάρχει το «Πετσόδεντρο», αυτό που χαρίζει χρήματα χωρίς κανένα κριτήριο σε μέσα ενημέρωσης. Οπότε μη γίνεστε διαπρύσιοι κήρυκες της ελευθεροτυπίας, γιατί είστε οι φυσικοί και ηθικοί αυτουργοί της μεγαλύτερης επίθεσης στην ελευθεροτυπία και της χειραγώγησης, όπως τη βλέπει όποιος ζει στην πραγματικότητα της σύγχρονης Ελλάδας.</seg>
                    <seg xml:id="ParlaMint-GR_2021-01-27-S1-commons.seg1951">Αγαπητοί συνάδελφοι, κυρίες και κύριοι Βουλευτές, πραγματικά επειδή κάποια στιγμή πρέπει να σταματήσουμε τους διαλόγους των κωφών, αυτή τη στιγμή πιστεύετε ότι δεν υπάρχουν ερωτήματα που και μέσα από το νομοσχέδιο πρέπει να απαντηθούν σε επίπεδο πολιτικής ευθύνης;</seg>
                    <seg xml:id="ParlaMint-GR_2021-01-27-S1-commons.seg1952">Αγαπητοί συνάδελφοι της Νέας Δημοκρατίας, δεν αναρωτιέστε γιατί σήμερα σπεύδουν τα ελληνικά νοσοκομεία να παραγγείλουν τα μονοκλωνικά αντισώματα, που θα μπορούσαν να βοηθήσουν από την ημέρα που ο κακός ΣΥΡΙΖΑ και ο Πολάκης που καπνίζει σας το έλεγε πριν από τέσσερις μήνες; Σήμερα που μας διακηρύσσετε το πρόγραμμα εμβολιασμού «Ελευθερία στα μικρά νησιά» δεν είναι η στιγμή που δικαιώνεται η άποψη για τη διαχείριση της πατέντας των εμβολίων, που θα είχε σαν αποτέλεσμα να μη φτάσουμε στο σημερινό αδιέξοδο της Ευρώπης και κατ' επέκταση της Ελλάδας για τους εμβολιασμούς; Αυτό δεν σας προκαλεί μια πολύ μεγαλύτερη πολιτική ευθύνη από την κομματική πειθαρχία και υπακοή στο περίπου κατασκευασμένο υπόδειγμα της ομιλίας των συναδέλφων;</seg>
                    <seg xml:id="ParlaMint-GR_2021-01-27-S1-commons.seg1953">Αγαπητές κυρίες και αγαπητοί κύριοι συνάδελφοι, επανερχόμενος στο «ποτέ ξανά» και στο Ολοκαύτωμα, το αντίδοτο σε όλα αυτά, στο πελατειακό κράτος, στα αδιέξοδα, είναι η δημοκρατία, η κοινωνική συνοχή, τα μέτρα ευθύνης που θα αφορούν τους πολίτες και όχι η πελατειακή νομοθέτηση, που μεταξύ άλλων προβλέπει 12 εκατομμύρια, κύριε Υπουργέ Ναυτιλίας, για την πλατφόρμα τεκμηρίωσης νησιωτικής πολιτικής και μάλιστα με το πρόσχημα της διαφάνειας. Επίσης, προβλέπει πλήρη κατάργηση της Ρυθμιστικής Αρχής Λιμένων, που ήταν ένα από τα αναχώματα της αναγκαστικής πολιτικής της κυβέρνησης ΣΥΡΙΖΑ, σε μια χώρα που εσείς χρεοκοπήσατε, με αποτέλεσμα και ο ΟΛΠ και ο ΟΛΘ να πάρουν τον δρόμο που πήραν, αλλά να έχει βάλει αυτή η κυβέρνηση σημαντικές δικλίδες, που εσείς σήμερα καταργείτε, για να φύγει κάθε δημόσιος έλεγχος και να είναι το εξής, που το έχετε κάνει μανιέρα πολιτικής, ο ελεγχόμενος να είναι και αυτός που ελέγχει την ποιότητα των υπηρεσιών. Και 12 εκατομμύρια για μία πλατφόρμα;</seg>
                    <seg xml:id="ParlaMint-GR_2021-01-27-S1-commons.seg1954">Ακούσαμε για το Ταμείο Γαλάζιας Οικονομίας. Σας εξήγησα πώς το εκλαμβάνω. Αυτοτρολάρεστε, κύριοι της Πλειοψηφίας, με πελατειακές σχέσεις, που θα δημιουργούνται απευθείας με τον Υπουργό και σε μία δραστηριότητα όπου το πρόστιμο που θα μπορούσε να επιβάλλεται κατεβαίνει από το 1,5 εκατομμύριο στις 15 χιλιάδες; Κι όλα αυτά πιστεύετε ότι είναι ένα μοντέλο αναπτυξιακής πολιτικής και σχεδιασμού;</seg>
                    <seg xml:id="ParlaMint-GR_2021-01-27-S1-commons.seg1955">Στο λιμάνι της Θεσσαλονίκης υπάρχει έλλειψη πλοηγών κι εσείς επιδεινώνετε την κατάσταση; Στο λιμάνι της Θεσσαλονίκης, κύριε Υπουργέ, επειδή τέθηκαν κι οι περιβαλλοντικές διαστάσεις, από το 2010 δεν έχει γίνει διαγωνισμός για τη διαχείριση των αποβλήτων.</seg>
                    <seg xml:id="ParlaMint-GR_2021-01-27-S1-commons.seg1956">Θέλω να καταλήξω λέγοντας κάτι για αυτή την εικόνα που παρατηρούμε και σήμερα στο Κοινοβούλιο. Ξέρετε, το έκανα επί τούτου, να έχω ανοικτή και την τηλεόραση. Είπα και πριν - και κλείνω, κύριε Πρόεδρε - ότι σε όλα όσα μάς απασχολούν το αντίδοτο είναι η δημοκρατία. Η εικόνα που δίνει το Κοινοβούλιο, και στο σημερινό νομοθέτημα και στη γενικότερη τακτική πολιτική της Νέας Δημοκρατίας, η παιδεία να πάει στους ιδιώτες, αυταρχισμός, Υπουργός Παιδείας να έχει ορκιστεί ταυτόχρονα και ο κ. Χρυσοχοΐδης, αλλά και η εικόνα, τεχνικά και ως αποτέλεσμα, αυτή την ώρα από τη συνεδρίαση της Βουλής δεν βοηθούν στο να προάγεται ένα βήμα περισσότερο η προσπάθεια για την ανάπτυξη και την προκοπή των πολιτών. Είναι κάτι που πρέπει να το δείτε πέρα από τις παρωπίδες της αλαζονείας που σας δίνει όχι πλέον η στήριξη των πολιτών, αλλά η αίσθησή σας ότι οι δημοσκοπήσεις και η επικοινωνιακή πολιτική σας είναι το όπλο και η ισχύς σας. Η ισχύς σας θα έπρεπε να είναι οι πολίτες, προς τους οποίους δεν απευθύνεστε. Απευθύνεστε στους φίλους και χορηγούς σας.</seg>
                    <seg xml:id="ParlaMint-GR_2021-01-27-S1-commons.seg1957">Σας ευχαριστώ πάρα πολύ.</seg>
                </u>
                <u xml:id="ParlaMint-GR_2021-01-27-S1-commons.u367" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1958">Κι εγώ ευχαριστώ, κύριε συνάδελφε.</seg>
                    <seg xml:id="ParlaMint-GR_2021-01-27-S1-commons.seg1959">Τον λόγο έχει η κ. Τσαμπίκα Ιατρίδη.</seg>
                </u>
                <u xml:id="ParlaMint-GR_2021-01-27-S1-commons.u368" ana="#regular" who="#ΙΑΤΡΙΔΗ_ΙΩΑΝΝΗ_ΤΣΑΜΠΙΚΑ_ΜΙΚΑ">
                    <seg xml:id="ParlaMint-GR_2021-01-27-S1-commons.seg1960">Σας ευχαριστώ πάρα πολύ.</seg>
                    <seg xml:id="ParlaMint-GR_2021-01-27-S1-commons.seg1961">Κυρίες και κύριοι συνάδελφοι, τιμάμε σήμερα τη μνήμη χιλιάδων Ελλήνων Εβραίων και εκατομμυρίων θυμάτων του Ολοκαυτώματος. Με την παιδεία, τη γνώση και τη μνήμη εργαζόμαστε για να μην ξαναζήσει η ανθρωπότητα τέτοια φρικαλεότητα.</seg>
                    <seg xml:id="ParlaMint-GR_2021-01-27-S1-commons.seg1962">Πάγιο αίτημα της νησιωτικής Ελλάδας και ειδικά των μικρότερων νησιών του Αιγαίου ήταν η δημιουργία και εφαρμογή μιας συνεκτικής και ολιστικής πολιτικής για την ανάπτυξη των νησιών μας. Η εδαφική συνέχεια, η ξεχωριστή ταυτότητα και η οικονομική δυνατότητα κάθε νησιού και η απόσταση από τα διοικητικά κέντρα είναι παράγοντες που δημιουργούν πρόσθετες προκλήσεις για όλους όσοι έχουμε επιλέξει να ζούμε στην ακριτική - και όχι μόνο νησιωτική - Ελλάδα. Συνεπώς χαιρετίζουμε ως νησιώτες την πολύ σημαντική πρωτοβουλία της Κυβέρνησης Μητσοτάκη και του Υπουργού Ναυτιλίας κ. Πλακιωτάκη και των συνεργατών του για την κατάθεση στη Βουλή του συγκεκριμένου νομοσχεδίου.</seg>
                    <seg xml:id="ParlaMint-GR_2021-01-27-S1-commons.seg1963">Θέλω να τονίσω, κύριε Πρόεδρε και αγαπητές κυρίες και κύριοι συνάδελφοι, ότι το παρόν νομοσχέδιο έχει και μια κατ' εξοχήν εθνική διάσταση. Δεν μπορούμε να μιλάμε για σύνορα, θαλάσσιες ζώνες, ΑΟΖ και τα συναφή θέματα, χωρίς να έχει εξασφαλισθεί πρώτα η παρουσία των ανθρώπων στα νησιά μας, που δίνει πνοή, που δίνει ζωή στο Αιγαίο και αλλού.</seg>
                    <seg xml:id="ParlaMint-GR_2021-01-27-S1-commons.seg1964">Κυρίες και κύριοι συνάδελφοι, το νομοσχέδιο που συζητάμε σήμερα εξασφαλίζει ακριβώς αυτό, την παρουσία των νησιωτών στα νησιά και δημιουργεί τις προϋποθέσεις για την αειφόρο ανάπτυξή τους, μέσω της χρηματοδότησης και ενίσχυσης των υποδομών και την παροχή κινήτρων για την ανάπτυξη της νησιωτικής επιχειρηματικότητας.</seg>
                    <seg xml:id="ParlaMint-GR_2021-01-27-S1-commons.seg1965">Το νομοσχέδιο προβλέπει τρία βασικά χρηματοδοτικά εργαλεία: Το πρόγραμμα «ΝΕΑΡΧΟΣ», που προβλέπει τη χρηματοδότηση έργων δημόσιου χαρακτήρα με χρηματοδότηση από το εθνικό ή το συγχρηματοδοτούμενο σκέλος του Προγράμματος Δημοσίων Επενδύσεων ή από το ΕΣΠΑ, το Πρόγραμμα Χρηματοδότησης Νησιωτικής Επιχειρηματικότητας, που με πόρους από το ΕΣΠΑ και το Πρόγραμμα Δημοσίων Επενδύσεων θα καλύψει τις ανάγκες πολύ μικρών, μικρών και μεσαίων νησιωτικών επιχειρήσεων, και, τέλος, το Ταμείο Θαλάσσιας - Γαλάζιας Οικονομίας μέσω εθνικών και ευρωπαϊκών πόρων, που έχει ως στόχο του την προώθηση της καινοτόμου επιχειρηματικότητας στον τομέα της θαλάσσιας οικονομίας και της γαλάζιας ανάπτυξης.</seg>
                    <seg xml:id="ParlaMint-GR_2021-01-27-S1-commons.seg1966">Τα παραπάνω συμπληρώνονται με τη θεσμοθέτηση όσον αφορά της εθνικής στρατηγικής για την ολοκληρωμένη θαλάσσια πολιτική στον νησιωτικό χώρο, το Εθνικό Μητρώο στη Γενική Γραμματεία Αιγαίου και Νησιωτικής Πολιτικής, όπου μπορούν να γραφούν φορείς που σχετίζονται με την εθνική στρατηγική και την Πλατφόρμα Ενιαίας Παρακολούθησης και Τεκμηρίωσης στους τομείς εθνικής στρατηγικής πολιτικής, στην οποία θα παρέχονται τα απαραίτητα δεδομένα, όπως στατιστικά στοιχεία και μελέτες.</seg>
                    <seg xml:id="ParlaMint-GR_2021-01-27-S1-commons.seg1967">Κυρίες και κύριοι συνάδελφοι, τα υπόλοιπα κεφάλαια του νομοσχεδίου δίνουν λύσεις και διευθετούν ζητήματα τα οποία μεταξύ άλλων αφορούν διατάξεις για τη διεθνή ναυτιλία, μέτρα στήριξης των ναυτικών λόγω της πανδημίας του COVID.</seg>
                    <seg xml:id="ParlaMint-GR_2021-01-27-S1-commons.seg1968">Εδώ θα ήθελα να αναφερθώ και στην τροπολογία που κάνει πιο αυστηρό το πλαίσιο και τα πρόστιμα, όταν δεν τηρούνται οι απαραίτητες ώρες ξεκούρασης των πληρωμάτων.</seg>
                    <seg xml:id="ParlaMint-GR_2021-01-27-S1-commons.seg1969">Επίσης υπάρχουν ρυθμίσεις που λύνουν ζητήματα που απασχολούν το Λιμενικό Σώμα και το πολιτικό προσωπικό του Υπουργείου Ναυτιλίας, ενώ προβλέπεται και η δυνατότητα χρήσης αιγιαλού, παραλίες και άλλα για επιχειρήσεις ναυπήγησης, επισκευής και συντήρησης ξύλινων σκαφών με μήκος έως σαράντα μέτρα, κάτι πολύ σημαντικό για τα νησιά μας.</seg>
                    <seg xml:id="ParlaMint-GR_2021-01-27-S1-commons.seg1970">Προβλέπεται η μείωση πάσης φύσεως ανταποδοτικών δικαιωμάτων πλοίων και επαγγελματικών αλιευτικών σκαφών, πλην των κρουαζιερόπλοιων, κατά 20% για τους μήνες Νοέμβριο και Δεκέμβριο του 2020 και Ιανουάριο του 2021.</seg>
                    <seg xml:id="ParlaMint-GR_2021-01-27-S1-commons.seg1971">Κυρίες και κύριοι συνάδελφοι, με αφορμή τη σημερινή συζήτηση του νομοσχεδίου, θα ήθελα να κλείσω με δύο παρατηρήσεις. Η οικονομία των Δωδεκανήσων βασίζεται σε πολύ μεγάλο βαθμό, κατά 90% -95% περίπου, στον τουρισμό.</seg>
                    <seg xml:id="ParlaMint-GR_2021-01-27-S1-commons.seg1972">Το τίμημα της πανδημίας στα νησιά μας είναι πολύ σκληρό. Τώρα είναι η στιγμή να ξαναδούμε την επαναφορά του καθεστώτος των μειωμένων κατά 30% συντελεστών ΦΠΑ σε όλα τα νησιά μας. Είναι μία κίνηση η οποία θα ενισχύσει σε μία κρίσιμη περίοδο τους κατοίκους του Αιγαίου.</seg>
                    <seg xml:id="ParlaMint-GR_2021-01-27-S1-commons.seg1973">Τέλος, σε σχέση με τις ακτοπλοϊκές συνδέσεις, πιστεύω ότι θα πρέπει να ενισχυθούν ακόμη περισσότερο, γιατί είναι ζήτημα ζωής για τα νησιά μας.</seg>
                    <seg xml:id="ParlaMint-GR_2021-01-27-S1-commons.seg1974">Για παράδειγμα, η Αστυπάλαια έχει μόνο μία φορά την εβδομάδα σύνδεση με τη Ρόδο. Είναι απαραίτητο να δούμε τη δυνατότητα η σύνδεση αυτή να είναι δύο φορές την εβδομάδα, ώστε να μη χρειασθεί οι Αστυπαλίτες να μένουν στη Ρόδο τόσες μέρες, προκειμένου να ολοκληρώνουν τις υποθέσεις τους.</seg>
                    <seg xml:id="ParlaMint-GR_2021-01-27-S1-commons.seg1975">Κλείνω τονίζοντας ότι πρόκειται για ένα νομοσχέδιο μακράς πνοής, δημιουργίας και ανάπτυξης για τα νησιά μας σε μία εποχή εθνικά κρίσιμη, γι' αυτό και το στηρίζω ανεπιφύλακτα.</seg>
                    <seg xml:id="ParlaMint-GR_2021-01-27-S1-commons.seg1976">Σας ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u369" ana="#chair" who="#ΑΘΑΝΑΣΙΟΥ_ΧΡΙΣΤΟΦΑ_ΧΑΡΑΛΑΜΠΟΣ">
                    <seg xml:id="ParlaMint-GR_2021-01-27-S1-commons.seg1977">Ευχαριστούμε πολύ, κυρία Ιατρίδη, και για την τήρηση του χρόνου.</seg>
                    <seg xml:id="ParlaMint-GR_2021-01-27-S1-commons.seg1978">Τον λόγο έχει τώρα ο κ. Απόστολος Πάνας από το Κίνημα Αλλαγής και μετά να ετοιμάζεται ο κ. Αθανάσιος Ζεμπίλης από τη Νέα Δημοκρατία.</seg>
                    <seg xml:id="ParlaMint-GR_2021-01-27-S1-commons.seg1979">Κύριε Πάνα, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u370" ana="#regular" who="#ΠΑΝΑΣ_ΝΙΚΟΛΑΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg1980">Κυρίες και κύριοι Βουλευτές, συζητάμε σήμερα και καλούμαστε να ψηφίσουμε ένα νομοσχέδιο το οποίο αποτελεί κατά κάποιον τρόπο μία συρραφή πολλών θεμάτων μεταξύ τους. Το νομοσχέδιο αυτό φαίνεται ότι δεν έχει κάποια μεταρρύθμιση, αλλά επίσης φαίνεται ότι δεν υπάρχει μια πραγματική ενιαία θαλάσσια πολιτική.</seg>
                    <seg xml:id="ParlaMint-GR_2021-01-27-S1-commons.seg1981">Ωστόσο, τα ελληνικά νησιά βρίσκονται σε ιδιαίτερα δυσμενή θέση, εξαιτίας των χρόνιων προβλημάτων που συνδέονται με τη νησιωτικότητα, τα οποία οξύνθηκαν εν μέσω πανδημίας και περιορισμού της οικονομικής δραστηριότητας.</seg>
                    <seg xml:id="ParlaMint-GR_2021-01-27-S1-commons.seg1982">Θα πρέπει να επισημάνουμε ότι ακόμη και ο σχεδιασμός αντιμετώπισης της πανδημίας δεν έλαβε σοβαρά υπ' όψιν τις ιδιαιτερότητες των νησιών, δυσχεραίνοντας την οικονομική και κοινωνική δραστηριότητά τους. Ταυτόχρονα, παρά το γεγονός ότι τα νησιά επλήγησαν δυσανάλογα με άλλες περιοχές εξαιτίας της σημαντικά μειωμένης τουριστικής δραστηριότητας, δεν υπήρξε ειδική μέριμνα για την ενίσχυση των επιχειρήσεων, καθώς οι όποιες ενισχύσεις διανεμήθηκαν με τα ίδια κριτήρια για ολόκληρη τη χώρα.</seg>
                    <seg xml:id="ParlaMint-GR_2021-01-27-S1-commons.seg1983">Σήμερα, με τη βεβαιότητα να επικρατεί ότι στους επόμενους μήνες θα έχουμε μεγαλύτερα προβλήματα, θα έπρεπε να υπάρξει ένα ολοκληρωμένο σχέδιο ανάπτυξης και στήριξης των ελληνικών νησιών. Μόνο μέσω ενός τέτοιου σχεδίου θα μπορούν να αντιμετωπισθούν τα προβλήματα που αντιμετωπίζουν λόγω πανδημίας, αλλά κυρίως τα χρόνια θέματα, τα οποία έχουν οδηγήσει σε αύξηση της ανεργίας και σε μείωση του πληθυσμού σε πολλές περιοχές από αυτές.</seg>
                    <seg xml:id="ParlaMint-GR_2021-01-27-S1-commons.seg1984">Η Κυβέρνηση, λαμβάνοντας υπ' όψιν και τον τελευταίο προϋπολογισμό που ψηφίστηκε πριν από λίγες ημέρες, δεν έδωσε τη δέουσα σημασία στη χρηματοδότηση του Υπουργείου Ναυτιλίας και Νησιωτικής Πολιτικής. Πέρα όμως από τον προϋπολογισμό, δεν έχει δοθεί έμφαση ούτε στην ποντοπόρο ναυτιλία, γεγονός που αποτυπώνεται και στην αργοπορημένη στήριξη του κλάδου των Ελλήνων ναυτικών.</seg>
                    <seg xml:id="ParlaMint-GR_2021-01-27-S1-commons.seg1985">Ιδιαίτερη μνεία θα πρέπει να γίνει και στη ναυτική εκπαίδευση, καθώς οι φετινές Ακαδημίες στο Εμπορικό Ναυτικό υπολειτουργούν.</seg>
                    <seg xml:id="ParlaMint-GR_2021-01-27-S1-commons.seg1986">Το Κίνημα Αλλαγής έχει παρέμβει με ερωτήσεις και έχει επισημάνει ότι οι Ακαδημίες του Εμπορικού Ναυτικού είναι υποστελεχωμένες και λειτουργούν σε ένα αναχρονιστικό πλαίσιο. Η δημόσια ναυτική εκπαίδευση χρήζει εκσυγχρονισμού.</seg>
                    <seg xml:id="ParlaMint-GR_2021-01-27-S1-commons.seg1987">Κυρίες και κύριοι συνάδελφοι, από το παρόν νομοσχέδιο μπορούμε να διαπιστώσουμε ότι υπάρχουν αποσπασματικές προβλέψεις για την ολοκληρωμένη θαλάσσια πολιτική στον νησιωτικό χώρο, ενώ δεν υπάρχουν προβλέψεις για τη διαμόρφωση των αναγκαίων ταμείων και θεσμικών οργάνων.</seg>
                    <seg xml:id="ParlaMint-GR_2021-01-27-S1-commons.seg1988">Ακόμη, στο εν λόγω νομοσχέδιο γίνεται μονομερής αναφορά στον ορισμό της «γαλάζιας ανάπτυξης», με αποτέλεσμα να εστιάζει μόνο στην οικονομική αξιοποίηση των θαλάσσιων πλουτοπαραγωγικών πόρων.</seg>
                    <seg xml:id="ParlaMint-GR_2021-01-27-S1-commons.seg1989">Παράλληλα, για το πρόγραμμα της νησιωτικής επιχειρηματικότητας δεν προσδιορίζονται οι όροι και οι προϋποθέσεις λειτουργίας αλλά ούτε και τα κριτήρια ένταξης σε αυτό.</seg>
                    <seg xml:id="ParlaMint-GR_2021-01-27-S1-commons.seg1990">Θα πρέπει να αναφερθεί ότι η χρηματοδότηση του προγράμματος αυτού αναμένεται να γίνει από τον τακτικό προϋπολογισμό καθώς και από το Πρόγραμμα Δημοσίων Επενδύσεων, τα οποία όμως δεν διαθέτουν τους πόρους οι οποίοι χρειάζονται, ενώ αβέβαιη θεωρείται και η χρηματοδότηση από τα προγράμματα ΕΣΠΑ και τα διακρατικά προγράμματα. Στο σημείο αυτό διαπιστώνεται η ανάγκη ίδρυσης ενός ειδικού ταμείου χρηματοδότησης των δράσεων αυτών.</seg>
                    <seg xml:id="ParlaMint-GR_2021-01-27-S1-commons.seg1991">Σε ό,τι αφορά τώρα τη ναυπηγοεπισκευαστική δραστηριότητα ξύλινων και παραδοσιακών σκαφών, είναι αναγκαίο να υπάρχει ενίσχυση αυτών.</seg>
                    <seg xml:id="ParlaMint-GR_2021-01-27-S1-commons.seg1992">Ιδιαίτερη, επίσης, αναφορά θα πρέπει να γίνει στον θαλάσσιο τουρισμό, ο οποίος μπορεί να συμβάλει στην επίτευξη βιώσιμης και διατηρήσιμης ανάπτυξης. Παράλληλα, είναι αναγκαίο να διαμορφωθούν οι κατάλληλες ενέργειες τόσο σε θεσμικό όσο και σε χρηματοδοτικό επίπεδο, καθώς τα διάφορα χρηματοδοτικά εργαλεία θα πρέπει να συνδυάζονται, έτσι ώστε να μεγιστοποιείται το όφελος για τις τοπικές κοινωνίες αλλά και για τη χώρα ευρύτερα. Επίσης, τα ζητήματα νησιωτικότητας πρέπει να είναι σε συνδυασμό με τον ψηφιακό μετασχηματισμό.</seg>
                    <seg xml:id="ParlaMint-GR_2021-01-27-S1-commons.seg1993">Μέσω, λοιπόν, των χρηματοδοτικών εργαλείων που θα πρέπει να βελτιωθούν, είναι αναγκαίο να τεθεί στο επίκεντρο ο ψηφιακός μετασχηματισμός των επιχειρήσεων των νησιών αλλά και του συνόλου των εμπλεκομένων φορέων.</seg>
                    <seg xml:id="ParlaMint-GR_2021-01-27-S1-commons.seg1994">Η ολοκληρωμένη θαλάσσια πολιτική, που έως σήμερα δεν έχει γίνει πράξη, βρίσκεται σε σύμπνοια με την πράσινη» συμφωνία και θα πρέπει να αντλήσει αναγκαίους πόρους από το Ταμείο Ανάκαμψης.</seg>
                    <seg xml:id="ParlaMint-GR_2021-01-27-S1-commons.seg1995">Τέλος, θα πρέπει να συνεχίσουν και να ενταθούν πρωτοβουλίες όπως του Αγίου Ευστρατίου, με το υβριδικό έργο που κατασκευάζεται, αλλά και της Αστυπάλαιας, με την ηλεκτροκίνηση. Μέσω των πρωτοβουλιών αυτών μεγιστοποιούνται τα οφέλη, ενώ δημιουργούνται καλές πρακτικές, που μπορούν να διαχυθούν στο σύνολο της επικράτειας.</seg>
                    <seg xml:id="ParlaMint-GR_2021-01-27-S1-commons.seg1996">Κυρίες και κύριοι Βουλευτές, ελπίζουμε η Κυβέρνηση να λάβει επιτέλους σοβαρά υπ' όψιν τις προτάσεις που έχουμε καταθέσει και θέτουν στο επίκεντρο τη νησιώτικη πολιτική και τον μετριασμό των ανισοτήτων μεταξύ της ηπειρωτικής και νησιωτικής χώρας, ιδίως την περίοδο αυτή που η πανδημία βρίσκεται σε εξέλιξη.</seg>
                    <seg xml:id="ParlaMint-GR_2021-01-27-S1-commons.seg1997">Λαμβάνοντας, λοιπόν, υπ' όψιν τα ανωτέρω και κυρίως λόγω της απουσίας ενός ολοκληρωμένου σχεδίου που να αφορά τη ναυτιλία και τη νησιωτικότητα, το Κίνημα Αλλαγής δεν θα μπορέσει να στηρίξει το συγκεκριμένο νομοσχέδιο.</seg>
                    <seg xml:id="ParlaMint-GR_2021-01-27-S1-commons.seg1998">Σας ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u371" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg1999">Ευχαριστούμε πολύ, κύριε Πάνα.</seg>
                    <seg xml:id="ParlaMint-GR_2021-01-27-S1-commons.seg2000">Τον λόγο έχει ο κ. Αθανάσιος Ζεμπίλης από τη Νέα Δημοκρατία.</seg>
                </u>
                <u xml:id="ParlaMint-GR_2021-01-27-S1-commons.u372" ana="#regular" who="#ΖΕΜΠΙΛΗΣ_ΓΕΩΡΓΙΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg2001">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg2002">Ο Αρριανός στο έργο του περί Ινδικής περιγράφει πολλές και παράξενες ιστορίες για την αποφασιστικότητα και το θάρρος του Νεάρχου, που αναζητούσε διαρκώς νέες θαλάσσιες οδούς για να ενδυναμώσει το εμπόριο και τη ναυτιλία των Μακεδόνων. Εύστοχα, συνεπώς, επελέγη το όνομά του, για να σηματοδοτήσει μια νέα, φιλόδοξη και στοχευμένη πολιτική στον τομέα της στρατηγικής ενίσχυσης των υποδομών στον νησιωτικό χώρο. Αυτό είναι πολύ σημαντικό και επιτυγχάνεται με ένα σχέδιο νόμου που για πρώτη φορά καθιερώνει μια ολιστική προσέγγιση στον χώρο της νησιωτικής πολιτικής.</seg>
                    <seg xml:id="ParlaMint-GR_2021-01-27-S1-commons.seg2003">Είναι πολύ σημαντικό, επίσης, ότι για πρώτη φορά η Εύβοια αναγνωρίζεται ως νησί και συμπεριλαμβάνεται στην εθνική θαλάσσια πολιτική. Κι αυτό είναι μια νίκη του αυτονόητου. Πράγματι, είναι μια νίκη του αυτονόητου ότι το δεύτερο μεγαλύτερο νησί της χώρας και έκτο μεγαλύτερο νησί της Μεσογείου, η Εύβοια, θα περιλαμβάνεται πλέον στον νησιωτικό χάρτη της χώρας.</seg>
                    <seg xml:id="ParlaMint-GR_2021-01-27-S1-commons.seg2004">Δεν είχα σκοπό να επιμείνω στο ζήτημα αυτό, αλλά η Αξιωματική Αντιπολίτευση, που φέρει την ευθύνη με την προηγούμενη νομοθετική της πρωτοβουλία για τον αποκλεισμό της Εύβοιας, σήμερα άσκησε κριτική για δήθεν χαλάρωση και διεύρυνση του όρου «νησιωτικότητα».</seg>
                    <seg xml:id="ParlaMint-GR_2021-01-27-S1-commons.seg2005">Έτσι, πρέπει να επισημάνω ότι, εκτός από την περιοχή της Χαλκίδας, που διαθέτει, πράγματι, οδική σύνδεση, οι υπόλοιπες περιοχές της Εύβοιας αντιμετωπίζουν τα προβλήματα της νησιωτικότητας και της ασυνέχειας στον χώρο. Άλλωστε, είναι πολύ γνωστό ότι, εξαιτίας αυτής της απομόνωσης που βιώνει η βόρεια και νότια Εύβοια, η μεταφορά των επιβατών και των εμπορευμάτων γίνεται διά θαλάσσης με τα δημόσια μεταφορικά μέσα: για τη βόρεια Εύβοια μέσω των πορθμείων της Αιδηψού και του Αγιόκαμπου και για τη νότια Εύβοια μέσω των Νέων Στύρων και του Μαρμαρίου. Η πορθμειακή γραμμή του Μαρμαρίου αντιμετωπίζει ένα πρόβλημα, που ελπίζω να είναι προσωρινό πρόβλημα.</seg>
                    <seg xml:id="ParlaMint-GR_2021-01-27-S1-commons.seg2006">Αυτό συνεπάγεται υψηλό κόστος σε χρόνο και χρήμα, υψηλό κόστος, τόσο για τη διαβίωση των κατοίκων όσο και για τη λειτουργία των επιχειρήσεων. Άλλωστε, η τοπική αγορά και η οικονομία της Εύβοιας αποτελούν σημαντικό πυλώνα της θαλάσσιας οικονομίας, όπως προσδιορίζεται στο παρόν σχέδιο νόμου: Με τη ναυπηγική της βιομηχανία και τα παραδοσιακά της καρνάγια. Με τα λιμάνια που η Εύβοια διαθέτει τριάντα δύο αλιευτικά, τέσσερα τουριστικά, πέντε βιομηχανικά και τέσσερα εμπορικά λιμάνια, από τα οποία τα δύο στρατηγικής σημασίας. Με τις ιχθυοκαλλιέργειες, στις οποίες κατέχει πραγματικά το πρώτο, το μεγαλύτερο ποσοστό, νομίζω, 25%, και προσπαθούμε να δημιουργήσουμε το πρώτο οργανωμένο πάρκο για τη χωροθετημένη ανάπτυξή τους. Επίσης, με τις εξειδικευμένες τουριστικές δραστηριότητες που αναπτύσσονται σε εξακόσια ογδόντα χιλιόμετρα μιας πανέμορφης ακτογραμμής, για την οποία άλλωστε το «NATIONAL GEOGRAPHIC» κατατάσσει την Εύβοια σε έναν από τους δέκα καλύτερους προορισμούς για την ιστιοπλοΐα. Τέλος, με τις πέντε πορθμειακές γραμμές από τις οποίες εξυπηρετεί ετησίως ένα εκατομμύριο εξακόσιες χιλιάδες επιβάτες.</seg>
                    <seg xml:id="ParlaMint-GR_2021-01-27-S1-commons.seg2007">Είναι πολύ σημαντικό ότι η Κυβέρνηση της Νέας Δημοκρατίας ενέταξε το λιμάνι της Καρύστου στο ενδοκυκλαδικό δρομολόγιο, επιδοτώντας την ακτοπλοϊκή γραμμή Κάρυστος - Άνδρος - Τήνος - Σύρος, και θα πρέπει να επισπευσθεί η διαγωνιστική διαδικασία. Με αυτόν τον τρόπο επιτυγχάνεται η σύνδεση των Κυκλάδων μέσω της Εύβοιας και των Σποράδων και με τη Σκύρο, που συνδέονται αντίστοιχα με τα λιμάνια του Μαντουδίου και της Κύμης.</seg>
                    <seg xml:id="ParlaMint-GR_2021-01-27-S1-commons.seg2008">Αυτές είναι οι δυνάμεις της θαλάσσιας οικονομίας, που θα συναντηθούν με τους δημόσιους φορείς και την κοινωνία των πολιτών, για να συμπτύξουν συμμαχία στο πλαίσιο του Εθνικού Μητρώου Νησιωτικότητας, με το Τμήμα Λιμενικών και Ναυτιλιακών Σπουδών του ΕΚΠΑ Ευρίπου και τη Σχολή Εμποροπλοιάρχων της Κύμης, δημιουργώντας προστιθέμενη αξία στη βάση της επιστημονικής έρευνας. Διαπιστώνουμε έτσι την τεράστια συμβολή της Εύβοιας για τη γαλάζια ανάπτυξη, καθώς είναι μια κατηγορία από μόνη της .</seg>
                    <seg xml:id="ParlaMint-GR_2021-01-27-S1-commons.seg2009">Αυτά τα ζητήματα δεν τα θέταμε εμείς, αλλά και ο Επιμελητηριακός Όμιλος Ανάπτυξης Ελληνικών Νήσων αλλά και άλλοι φορείς. Παρά ταύτα, ο ΣΥΡΙΖΑ με το άρθρο 12 του ν.4597/2019, που ευτυχώς τροποποιείται με το άρθρο 42 του παρόντος - και ευχαριστούμε γι' αυτό - , εξαίρεσε την Εύβοια από την τοπική αρμοδιότητα της Γενικής Γραμματείας Νησιωτικής Πολιτικής και ενέταξε το νησί μας στον ηπειρωτικό χάρτη της χώρας. Σήμερα, αντί να μιλάει ο ΣΥΡΙΖΑ για διεύρυνση της νησιωτικότητας, καλό θα ήταν να μας πει: Τι γυρεύει ένας Υδραίος στη Λάρισα; Τι δουλειά έχει ένα νησί στην ηπειρωτική χώρα; Αλλά, αυτή, είπαμε, ήταν μια νησιωτική πολιτική αποτυχημένη, αποσπασματική και ανεπαρκής, μια πολιτική αποκλεισμών, δεν μπορούσε καν να εμπεδώσει ότι η Μυτιλήνη και η Λέσβος είναι το ίδιο νησί..</seg>
                    <seg xml:id="ParlaMint-GR_2021-01-27-S1-commons.seg2010">Σε αυτή την κατεύθυνση το παρόν σχέδιο νόμου απαντάει στις προκλήσεις μιας νέας εποχής, αυτής των έξυπνων λιμανιών και των ευφυών θαλάσσιων μεταφορών. Η σύσταση του Γαλάζιου Ταμείου στοχεύει στην ανάδειξη ενός εύρωστου επιχειρηματικού περιβάλλοντος ενίσχυσης της καινοτομίας και της παροχής ηλεκτρονικών υπηρεσιών στον χώρο της θαλάσσιας οικονομίας. Περαιτέρω...(δεν ακούγεται λόγω προβληματικής σύνδεσης στο WEBEX)…</seg>
                </u>
                <u xml:id="ParlaMint-GR_2021-01-27-S1-commons.u373" ana="#regular" who="#ΜΙΧΑΗΛΙΔΗΣ_ΦΡΑΓΚΟΥΛΗ_ΑΝΔΡΕΑΣ">
                    <seg xml:id="ParlaMint-GR_2021-01-27-S1-commons.seg2011">Δεν ακούγεται, κύριε Πρόεδρε!</seg>
                </u>
                <u xml:id="ParlaMint-GR_2021-01-27-S1-commons.u374" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2012">Κύριε Ζεμπίλη, δεν ακούγεστε καθαρά, γιατί κινείστε και μάλλον…</seg>
                </u>
                <u xml:id="ParlaMint-GR_2021-01-27-S1-commons.u375" ana="#regular" who="#ΖΕΜΠΙΛΗΣ_ΓΕΩΡΓΙΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg2013">Είχα ένα πρόβλημα, μια διακοπή και αναγκάζομαι να μιλάω από τον διάδρομο του γραφείου μου μέσω κινητού. Καταβάλλω μεγάλη προσπάθεια.</seg>
                </u>
                <u xml:id="ParlaMint-GR_2021-01-27-S1-commons.u376" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2014">Το καταλάβαμε ότι έχετε πρόβλημα. Επαναλάβετε την τελευταία πρόταση, σας παρακαλώ.</seg>
                </u>
                <u xml:id="ParlaMint-GR_2021-01-27-S1-commons.u377" ana="#regular" who="#ΖΕΜΠΙΛΗΣ_ΓΕΩΡΓΙΟΥ_ΑΘΑΝΑΣΙΟΣ">
                    <seg xml:id="ParlaMint-GR_2021-01-27-S1-commons.seg2015">Περαιτέρω, υπηρετώντας τον ίδιο στόχο το σχέδιο νόμου δημιουργεί εθνική ενιαία πλατφόρμα, εφαρμόζει τις νέες τεχνολογίες και τις σύγχρονες τάσεις της λιμενικής βιομηχανίας στο ελληνικό λιμενικό σύστημα, προκειμένου να το καταστήσει ανταγωνιστικό στην παγκοσμιοποιημένη αγορά. Και βέβαια, προς την κατεύθυνση αυτή κινούνται οι ισχυρές δημόσιες επενδύσεις του προγράμματος «ΝΕΑΡΧΟΣ», που καλείται να αναδείξει τον ρόλο των νησιωτικών περιφερειών και να παράσχει όλα τα απαραίτητα μέσα και χρηματοδοτικά εργαλεία για τον εκσυγχρονισμό των υποδομών, στο πλαίσιο των στοχευμένων δράσεων του πενταετούς στρατηγικού σχεδίου για την ελικοειδή ανάπτυξη του νησιωτικού χώρου.</seg>
                    <seg xml:id="ParlaMint-GR_2021-01-27-S1-commons.seg2016">Ολοκληρώνοντας, θα ήθελα να επισημάνω ότι όσοι μιλούν σήμερα για απαξίωση και υποβάθμιση της Πλοηγικής Υπηρεσίας και για κινδύνους ναυσιπλοΐας ήταν οι ίδιοι που είχαν αφήσει χωρίς πλοηγίδα το λιμάνι της Χαλκίδας, ένα λιμάνι εθνικής σημασίας, που εξυπηρετεί τη μεγαλύτερη βιομηχανική περιοχή, την περιοχή των Οινοφύτων. Και βέβαια, το πρόβλημα αυτό λύθηκε από τη σημερινή Κυβέρνηση και τον κ. Γ. Πλακιωτάκη, τον οποίο και θερμά ευχαριστώ.</seg>
                    <seg xml:id="ParlaMint-GR_2021-01-27-S1-commons.seg2017">Ευχαριστώ. Συγγνώμη, γιατί είχα ένα πρόβλημα και αναγκάστηκα να μιλήσω…</seg>
                </u>
                <u xml:id="ParlaMint-GR_2021-01-27-S1-commons.u378" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2018">Παρακαλώ, κύριε Ζεμπίλη.</seg>
                    <seg xml:id="ParlaMint-GR_2021-01-27-S1-commons.seg2019">Και από την Εύβοια να πάμε στην Κέρκυρα και τον κ. Αλέξανδρο Αυλωνίτη του ΣΥΡΙΖΑ.</seg>
                    <seg xml:id="ParlaMint-GR_2021-01-27-S1-commons.seg2020">Ορίστε, κύριε Αυλωνίτη, έχετε τον λόγο για επτά λεπτά.</seg>
                </u>
                <u xml:id="ParlaMint-GR_2021-01-27-S1-commons.u379" ana="#regular" who="#ΑΥΛΩΝΙΤΗΣ_ΝΙΚΟΛΑΟΥ_ΑΛΕΞΑΝΔΡΟΣ-ΧΡΗΣΤΟΣ">
                    <seg xml:id="ParlaMint-GR_2021-01-27-S1-commons.seg2021">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg2022">Βουλή των Ελλήνων σήμερα, το σωτήριο έτος 2021. Πανδημία κορωνοϊού. Η Κυβέρνηση του κ. Μητσοτάκη νομοθετεί ασυστόλως, με τον ελληνικό λαό στα σπίτια του και απολύτως και ποικιλοτρόπως φοβισμένο.</seg>
                    <seg xml:id="ParlaMint-GR_2021-01-27-S1-commons.seg2023">Στη Βουλή των Ελλήνων μήνες τώρα, κύριε Πρόεδρε, νομοθετούμε εξ αποστάσεως και ο Αρχηγός της Ελληνικής Αστυνομίας, εντελλόμενος από τον καθ' όλα δημοκρατικό Πρωθυπουργό, εκδίδει για τρίτη φορά φιρμάνι ισχύον καθ' άπασαν την επικράτειαν περί απαγορεύσεως των συναθροίσεων πλέον των εκατό ατόμων. Αν βγεις από τη Βουλή και κοιτάξεις προς την οδό Ερμού, στα πρώτα είκοσι βήματα, αν περπατήσεις την οδό, θα δεις να περπατούν και να στέκονται έξω από τις βιτρίνες πλέον των διακοσίων ατόμων. Παρά ταύτα, η αστυνομική διάταξη ισχύει καθ' άπασαν την επικράτειαν. Κι όλα αυτά, εν μέσω των διθυράμβων των καλοταϊσμένων μέσων μαζικής ενημέρωσης περί περιφανούς νίκης της Κυβέρνησης στον τομέα της πανδημίας, που καθιστά την Ελλάδα την πιο αποτελεσματική κατά της πανδημίας, την πιο δημοκρατική χώρα της Ευρώπης, του κόσμου, του σύμπαντος κόσμου.</seg>
                    <seg xml:id="ParlaMint-GR_2021-01-27-S1-commons.seg2024">Η κατάσταση, αλήθεια, είναι κωμικοτραγική κατ' εμένα. Τέτοια καταστολή, τέτοιον περιορισμό των δημοκρατικών ελευθεριών, με πρόσχημα την αντιμετώπιση της πανδημίας, δεν έχει ξαναδεί η Ελλάδα. Η Κυβέρνηση Μητσοτάκη έχει ανακηρυχθεί στη μόνη κυβέρνηση μεταπολιτευτικά που κάθε μήνα εκδίδει γενικό απαγορευτικό κανόνα αναστολής του άρθρου 11 του Συντάγματος με αστυνομική διαταγή του αρχηγού της ΕΛ.ΑΣ.. Έχει το βλέμμα της στις διαδηλώσεις τις αυριανές ενάντια στο άθλιο νομοσχέδιο για την πανεπιστημιακή αστυνομία και την περικοπή των εισακτέων στα πανεπιστήμια και το διογκούμενο κύμα της οργής για τους χειρισμούς της στην υγεία και την οικονομία. Και να σημειώσω και αυτό: Λέει ψέματα ότι έχει το ΟΚ της επιτροπής των εμπειρογνωμόνων. Είναι καθήκον - το λέω από αυτό το Βήμα - των κομμάτων της Αριστεράς και του προοδευτικού χώρου να αντιδράσουν συλλογικά.</seg>
                    <seg xml:id="ParlaMint-GR_2021-01-27-S1-commons.seg2025">Να θυμίσω ξανά εποχή Μητσοτάκη. Οι δικοί του έχουν δικαίωμα να προσφεύγουν στη δικαιοσύνη, όταν θίγεται η τιμή και η υπόληψή τους. Ο Αλέξης Τσίπρας, όχι, δεν μπορεί να προστατεύσει το κόμμα του, τον εαυτό του και την οικογένειά του. Λίγη ντροπή κατά τη γνώμη μου θα πρέπει να υπάρξει. Τι να πω παραπάνω; Ας σεβαστώ τη νομική επιστήμη που υπηρετώ και το πολίτευμα.</seg>
                    <seg xml:id="ParlaMint-GR_2021-01-27-S1-commons.seg2026">Επί του νομοσχεδίου, κύριε Πρόεδρε. Προέρχομαι από νησιωτική περιοχή, την Κέρκυρα. Δεν είδα ούτε μια σκέψη καταγεγραμμένη στο νομοσχέδιο για το πώς θα ενισχύσουμε τα εγκαταλελειμμένα ακριτικά νησιά μας. Να θυμίσω και εγώ σε αυτούς που μας ακούν και μας βλέπουν απόψε ότι έξι χιλιάδες νησιά έχουμε, κάπου παραπάνω από τα διακόσια κατοικούνται. Ένα εκατομμύριο επτακόσιες πενήντα χιλιάδες Έλληνες μένουν στα νησιά και δεν είδα ούτε μία γραμμή γραμμένη στο νομοσχέδιο, εκτός από τον βερμπαλιστικό τίτλο περί σχεδιασμού ολοκληρωτικής πολιτικής, για τη θαλάσσια πολιτική και τη νησιωτική πολιτική.</seg>
                    <seg xml:id="ParlaMint-GR_2021-01-27-S1-commons.seg2027">Τα νησιά μας και οι κάτοικοι θέλουν κίνητρα για να μείνουν εκεί. Θέλουν, δηλαδή, καθαρά νησιωτική πολιτική και όχι να λειτουργούν το νομοσχέδιο και η Κυβέρνηση προς όφελος των μεγάλων συμφερόντων.</seg>
                    <seg xml:id="ParlaMint-GR_2021-01-27-S1-commons.seg2028">Στον λίγο χρόνο που έχω στη διάθεσή μου, είναι αδιανόητο να μην αναφερθώ στη νησιωτικότητα της πατρίδας μας, στη νησιωτικότητα της δικής μου πατρίδας, της Κέρκυρας, στα Διαπόντια Νησιά μας, στη σύνδεση της Κέρκυρας, των Παξών και των Διαπόντιων Νησιών μας με την Ήπειρο αλλά και μεταξύ τους. Καμμία αναφορά στο νομοσχέδιο στην ιδιαιτερότητα των νησιών της περιφέρειας. Δύο ώρες για να πάμε, κύριε Πρόεδρε, στην Ηγουμενίτσα με τα σκάφη, με τα πλοία, και δυόμισι ώρες κάνουμε από Ηγουμενίτσα να έρθουμε στη Θεσσαλονίκη και τέσσερις ώρες για την Αθήνα.</seg>
                    <seg xml:id="ParlaMint-GR_2021-01-27-S1-commons.seg2029">Τα μικρά νησιά μας είναι απομονωμένα τον χειμώνα. Άπειρες ερωτήσεις έχω κάνει στον Υπουργό Υγείας για έναν γιατρό στα Διαπόντια Νησιά, έναν εναερίτη στη ΔΕΗ, όταν έχουμε πρόβλημα βλάβης στο δίκτυο της ΔΕΗ. Τίποτα. Και μιλάμε τώρα για ολιστική αντιμετώπιση της νησιωτικής και της θαλάσσιας πολιτικής μας;</seg>
                    <seg xml:id="ParlaMint-GR_2021-01-27-S1-commons.seg2030">Στα μικρά νησιά μας μένουν ολιγάριθμοι και γηραιοί πολίτες. Κανένα κίνητρο οικονομικό δεν έχει δοθεί και για να μένουν και για να πάνε εκεί. Είναι περιττό να αναφερθώ στο μεταφορικό ισοδύναμο, το οποίο σκοπίμως η Κυβέρνηση σαμποτάρει.</seg>
                    <seg xml:id="ParlaMint-GR_2021-01-27-S1-commons.seg2031">Ειπώθηκε το τι ακριβώς έγινε επί της εποχής του ΣΥΡΙΖΑ. Απλώς, επιγραμματικά θέλω να πω για το μεταφορικό ισοδύναμο, για τις λιμενικές εγκαταστάσεις που έχουν γίνει στα Διαπόντια Νησιά, αλλά και σε άλλα μικρά νησιά της πατρίδας μας, για το πρόγραμμα «ΦΙΛΟΔΗΜΟΣ» κ.λπ..</seg>
                    <seg xml:id="ParlaMint-GR_2021-01-27-S1-commons.seg2032">Όσον αφορά το νομοσχέδιο, θέλω να πω ότι το κείμενο του νομοσχέδιου, κατά την άποψή μας, είναι εξόχως αόριστο, βερμπαλιστικό και πομπώδες. Εάν άκουγε κάποιος το πρωί την ομιλία του εισηγητή, του συντοπίτη μου κ. Γκίκα, είναι βέβαιο ότι, έτσι όπως το έδωσε και έτσι όπως καταγράφεται, είναι μια εικόνα συνολικού σχεδιασμού, όπως είπα προηγουμένως, για τη νησιωτική και θαλάσσια οικονομία μας. Ο εισηγητής μας, ο κ. Μιχαηλίδης, όμως, αλλά και ο Κοινοβουλευτικός μας Εκπρόσωπος, ο κ. Σαντορινιός, και οι άλλοι ομιλητές το αποδόμησαν και μίλησαν για νομοσχέδιο που μπατάρει προς την πλευρά των μεγάλων οικονομικών συμφερόντων. Και ενώ μέσα στην ανυπαρξία αυτών των πολιτικών συζητάμε τούτο το νομοσχέδιο, χθες, ω του θαύματος, προφανώς μετά από επιφοίτηση του Αγίου Πνεύματος, καταθέσατε, κύριε Υπουργέ, τις δύο τροπολογίες. Είναι εξαιρετικές σε έμπνευση! Ειρωνεύομαι τώρα. Έχετε φοβερά αντανακλαστικά μέσα σε δύο μέρες, αφού διαρκούσης της συζητήσεως στην αρμόδια επιτροπή τις εμπνευστήκατε, χωρίς να κάνετε την απαραίτητη διαβούλευση, που είχατε και τους φορείς στην επιτροπή. Είχαμε και τους φορείς στην επιτροπή. Δεν χάθηκε ο κόσμος για εσάς, όμως χάθηκε ο κόσμος για αυτούς που παλεύουν στα λιμάνια και στις θάλασσες.</seg>
                    <seg xml:id="ParlaMint-GR_2021-01-27-S1-commons.seg2033">Αφαιρέσατε τις κρίσιμες αρμοδιότητες από τη Ρυθμιστική Αρχή Λιμένων. Τα είδατε τα έγγραφα που έστειλαν σήμερα για τις καταγγελίες ο Σύνδεσμος Επιχειρήσεων Ναυπηγικής Βιομηχανίας, ο Σύνδεσμος Ιδιοκτητών Ναυπηγείων Περάματος, η Ένωση Βιοτεχνών Εργοδοτών Μηχανουργών Πειραιά και φαντάζομαι και πόσοι άλλοι έχουν διαμαρτυρηθεί και καταγγείλει την πολιτική σας.</seg>
                    <seg xml:id="ParlaMint-GR_2021-01-27-S1-commons.seg2034">Αφαιρείτε σχεδόν το σύνολο των αρμοδιοτήτων της Ρυθμιστικής Αρχής Λιμένων και με τον τρόπο που νομοθετείτε αντικειμενικά εξυπηρετείτε μεγάλα ιδιωτικά συμφέροντα, που ενοχλούνται στις αυθαίρετες ενέργειές τους από την εφαρμογή της νομιμότητας που προστατεύει η ανεξάρτητη αρχή, δηλαδή η Ρυθμιστική Αρχή Λιμένων. Την εξαφανίζετε ουσιαστικά. Η ρύθμιση ενός τόσο σοβαρού θέματος με αιφνιδιαστική τροπολογία, ώστε να μη διατυπωθούν αντίρροπες γνώμες και να παρακαμφθεί η επιτροπή που ανέφερα προηγουμένως, η επιτροπή μας, η Διαρκής Επιτροπή Παραγωγής και Εμπορίου της Βουλής.</seg>
                    <seg xml:id="ParlaMint-GR_2021-01-27-S1-commons.seg2035">Είστε, κατά τη γνώμη, μου η πρώτη Κυβέρνηση η οποία στην ουσία αδρανοποιεί μια ανεξάρτητη αρχή, η οποία προβλέπεται από το ίδιο το Σύνταγμά μας. Καταργείτε, δηλαδή, κάθε δυνατότητα ελέγχου της ΡΑΛ στην εφαρμογή τόσο του κανονισμού 352 όσο και άλλων στοιχείων των συμβάσεων. Έτσι διακόπτονται ελεγκτικές διαδικασίες που βρίσκονται σε εξέλιξη σε ό,τι αφορά στη διαχείριση των αποβλήτων στους Οργανισμούς Λιμένων Πάτρας, Ηγουμενίτσας, στον τόπο μου, στην Κέρκυρα και στον Πειραιά.</seg>
                    <seg xml:id="ParlaMint-GR_2021-01-27-S1-commons.seg2036">Επίσης, αφαιρείτε κάθε αρμοδιότητα της ΡΑΛ να εκδίδει οδηγίες για την υιοθέτηση της ελληνικής και κοινοτικής νομοθεσίας, οι οποίες θα πρέπει να είναι υποχρεωτικά εφαρμοστέες.</seg>
                    <seg xml:id="ParlaMint-GR_2021-01-27-S1-commons.seg2037">Τελειώνω, κύριε Πρόεδρε, σε πολύ λίγο.</seg>
                    <seg xml:id="ParlaMint-GR_2021-01-27-S1-commons.seg2038">Πολλές αρμοδιότητες, λοιπόν, αφαιρέθηκαν.</seg>
                    <seg xml:id="ParlaMint-GR_2021-01-27-S1-commons.seg2039">Θα πω και κάτι άλλο. Με τη δεύτερη τροπολογία, χωρίς στοιχειώδη ντροπή, μειώνετε τα πρόστιμα που υποβάλλονται σε περίπτωση παράβασης της νομοθεσίας περί ορίων του χρόνου εργασίας και ανάπαυσης ναυτικών από τα 300 έως 500 ευρώ ανά περίπτωση ναυτικού, που ίσχυε με το νομοθετικό διάταγμα 187/1973 και ήταν στα 300 έως 1.000 ευρώ ανά ημέρα. Ποια προστασία θα έχουν από εδώ και πέρα όλοι αυτοί οι εργαζόμενοι που θα δουλεύουν δώδεκα και δεκαπέντε ώρες; Και το μόνο, είτε είναι είκοσι είτε πενήντα είτε εκατό εργαζόμενοι, θα μπορεί να επιβληθεί πρόστιμο εναντίον του εργοδότη τους μέχρι 1.000 ευρώ, ενώ τώρα το πρόστιμο πονάει και δεν αυθαιρετεί, όπως εσείς προσπαθείτε να προστατεύσετε αυτούς.</seg>
                    <seg xml:id="ParlaMint-GR_2021-01-27-S1-commons.seg2040">Τέλος, λέω και το θεωρώ πολιτικά σωστό να αναφέρω και τις καταγγελίες της Πανελλήνιας Ομοσπονδίας Υπαλλήλων Εμπορικής Ναυτιλίας, με την οποία ζητούν την απόσυρση του άρθρου 22, στο οποίο προβλέπεται η δυνατότητα εξαίρεσης πλοίων από την υποχρεωτική πλοήγηση στα λιμάνια και παράλληλα η μηδενική καταβολή πλοηγικών δικαιωμάτων στο δημόσιο. Να θυμόμαστε ότι υπάρχει η παροχή πλοηγικών υπηρεσιών, είναι υποχρεωτική δημόσια υπηρεσία.</seg>
                    <seg xml:id="ParlaMint-GR_2021-01-27-S1-commons.seg2041">Να θυμίσω, επίσης, και το αίτημά τους για την αύξηση κατά 150…</seg>
                </u>
                <u xml:id="ParlaMint-GR_2021-01-27-S1-commons.u380" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2042">Κύριε Αυλωνίτη, έχετε περάσει τον χρόνο.</seg>
                </u>
                <u xml:id="ParlaMint-GR_2021-01-27-S1-commons.u381" ana="#regular" who="#ΑΥΛΩΝΙΤΗΣ_ΝΙΚΟΛΑΟΥ_ΑΛΕΞΑΝΔΡΟΣ-ΧΡΗΣΤΟΣ">
                    <seg xml:id="ParlaMint-GR_2021-01-27-S1-commons.seg2043">Τέτοιο νομοσχέδιο και τέτοιες τροπολογίες δεν τα ψηφίζει το κόμμα μου.</seg>
                    <seg xml:id="ParlaMint-GR_2021-01-27-S1-commons.seg2044">Σας ευχαριστώ, κύριε Πρόεδρε, για την ανοχή σας.</seg>
                </u>
                <u xml:id="ParlaMint-GR_2021-01-27-S1-commons.u382" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2045">Να είστε καλά. Και εγώ ευχαριστώ.</seg>
                    <seg xml:id="ParlaMint-GR_2021-01-27-S1-commons.seg2046">Πάμε τώρα στη Φθιώτιδα, στον κ. Θεμιστοκλή Χειμάρα από τη Νέα Δημοκρατία.</seg>
                    <seg xml:id="ParlaMint-GR_2021-01-27-S1-commons.seg2047">Κύριε Χειμάρα, έχετε τον λόγο.</seg>
                </u>
                <u xml:id="ParlaMint-GR_2021-01-27-S1-commons.u383" ana="#regular" who="#ΧΕΙΜΑΡΑΣ_ΑΘΑΝΑΣΙΟΥ_ΘΕΜΙΣΤΟΚΛΗΣ_ΘΕΜΗΣ">
                    <seg xml:id="ParlaMint-GR_2021-01-27-S1-commons.seg2048">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg2049">Κύριε Υπουργέ, κυρίες και κύριοι συνάδελφοι, καλησπέρα. Το να αρχίσω απαντώ σε όλα αυτά που ακούω από τους συναδέλφους του ΣΥΡΙΖΑ νομίζω ότι θα είναι μάταιο. Βλέπω ότι αξιοποιούν μονίμως την ευκαιρία της Ολομέλειας, ανεξαρτήτως νομοσχεδίου, και προσπαθούν να κάνουν πολιτική, μια πολιτική, όμως, που δεν την ακούει ο κόσμος.</seg>
                    <seg xml:id="ParlaMint-GR_2021-01-27-S1-commons.seg2050">Έρχομαι στο νομοσχέδιο. Η διατήρηση της οικονομικής και κοινωνικής συνοχής του νησιωτικού χώρου είναι ζωτικής σημασίας για την εθνική οικονομία αλλά και βεβαίως την εθνική μας κυριαρχία. Αυτό δεν πρέπει να παραγνωρίζεται από κανέναν, αλλά και να υπηρετείται από όλους στο διηνεκές, πόσω δε μάλλον από το κεντρικό κράτος.</seg>
                    <seg xml:id="ParlaMint-GR_2021-01-27-S1-commons.seg2051">Δυστυχώς, όμως, η παρούσα κατάσταση του νησιωτικού χώρου δεν αντικατοπτρίζει αυτή την κοινή παραδοχή. Προβλήματα τα οποία θα έπρεπε να έχουν ήδη αντιμετωπισθεί εξακολουθούν να δυσχεραίνουν την καθημερινότητα και τελικά την ίδια την παραμονή των κατοίκων στα νησιά μας, ενώ έχουν αντίκτυπο την ίδια στιγμή και στην τουριστική κίνηση.</seg>
                    <seg xml:id="ParlaMint-GR_2021-01-27-S1-commons.seg2052">Είχα την τύχη να ζήσω ως μαθητής κάποια χρόνια πριν στην όμορφη και αγαπημένη μου Σάμο. Τα ζούσα τότε, αναμφίβολα έχουν γίνει σημαντικά βήματα, αλλά η αλήθεια είναι πως ακόμη και σήμερα υπάρχουν προβλήματα που έχουν να κάνουν με τις ακτοπλοϊκές και αεροπορικές συνδέσεις, την έλλειψη ολοκληρωμένων χρηματοδοτικών προγραμμάτων για τον νησιωτικό χώρο, την έλλειψη βασικών έργων υποδομής, την ελλιπή στήριξη των νησιωτικών επιχειρήσεων, την έλλειψη αγροτικής νησιωτικής πολιτικής, την ελλιπή στελέχωση και την οργάνωση των υπηρεσιών του δημοσίου και πολλά άλλα.</seg>
                    <seg xml:id="ParlaMint-GR_2021-01-27-S1-commons.seg2053">Αντιλαμβανόμαστε όλοι, λοιπόν, πως η κατάρτιση μιας ολοκληρωμένης νησιωτικής πολιτικής ήταν επιβεβλημένη. Δεν είναι δυνατόν να υπάρχουν διαθέσιμοι ευρωπαϊκοί και εθνικοί πόροι, τόσο από το ΕΣΠΑ όσο και από το Πρόγραμμα Δημοσίων Επενδύσεων, και να μην αξιοποιούνται στο έπακρο.</seg>
                    <seg xml:id="ParlaMint-GR_2021-01-27-S1-commons.seg2054">Τα τελευταία χρόνια μετά από το ΠΔΕ, το ΕΣΠΑ της τρέχουσας προγραμματικής περιόδου 2014-2020, το Ταμείο Εσωτερικής Ασφάλειας και άλλες πηγές υπήρχαν διαθέσιμοι χρηματοδοτικοί πόροι που ξεπερνούσαν το 1 δισεκατομμύριο ευρώ για την ενίσχυση διαφόρων δράσεων, συμπεριλαμβανομένων των λιμενικών υποδομών.</seg>
                    <seg xml:id="ParlaMint-GR_2021-01-27-S1-commons.seg2055">Η απορρόφηση πόρων κυρίως σε ό,τι αφορά το ΕΠ «Αλιεία και Θάλασσα» 2014-2020 παρουσίαζε σημαντικές καθυστερήσεις μέχρι το 2019. Βεβαίως, τον Δεκέμβριο του 2020 οι προσκλήσεις ανέρχονταν στο 91% και οι ενταγμένες πράξεις στο 86% του προγράμματος, επιδόσεις που αποδεικνύουν την καλή δουλειά που γίνεται τον τελευταίο ενάμιση χρόνο από την πολιτική ηγεσία του Υπουργείου Ναυτιλίας και βεβαίως τη διαχειριστική αρχή του προγράμματος.</seg>
                    <seg xml:id="ParlaMint-GR_2021-01-27-S1-commons.seg2056">Κυρίες και κύριοι συνάδελφοι, ο Πρωθυπουργός, το Υπουργείο Ναυτιλίας και ο ίδιος ο Υπουργός κ. Πλακιωτάκης έχουν βαθιά γνώση της υφιστάμενης κατάστασης, γι' αυτό και συνέταξαν ένα θεσμικό πλαίσιο που μπορεί να αλλάξει τα δεδομένα στον τρόπο με τον οποίο το ελληνικό κράτος προσεγγίζει τα νησιά και τους νησιώτες.</seg>
                    <seg xml:id="ParlaMint-GR_2021-01-27-S1-commons.seg2057">Με το σημερινό νομοσχέδιο θέτουμε τις βάσεις για την εφαρμογή μιας ολοκληρωμένης, στοχευμένης νησιωτικής πολιτικής, η οποία εισάγει, εκτός των άλλων, και συγκεκριμένα, διακριτά, χρηματοδοτικά εργαλεία, για να καλυφθούν οι τεράστιες ανάγκες:</seg>
                    <seg xml:id="ParlaMint-GR_2021-01-27-S1-commons.seg2058">Το πρόγραμμα «ΝΕΑΡΧΟΣ», για τη χρηματοδότηση μέσω του Ταμείου Παρακαταθηκών και Δανείων έργων για λιμενικές υποδομές, δίκτυα ύδρευσης, μεταφοράς και διανομής ύδατος, παρεμβάσεις διαχείρισης ενέργειας και θαλασσίων μεταφορών. Το Πρόγραμμα Χρηματοδότησης Νησιωτικής Επιχειρηματικότητας, που με πόρους από το ΕΣΠΑ και από το ΠΔΕ θα καλύψει τις ανάγκες πολύ μικρών, μικρών και μεσαίων επιχειρήσεων στις νησιωτικές περιφέρειες της χώρας και το Ταμείο Θαλάσσιας - Γαλάζιας οικονομίας, για την προώθηση καινοτόμου επιχειρηματικότητας στον τομέα της θαλάσσιας οικονομίας και της γαλάζιας ανάπτυξης, μέσω εθνικών αλλά και ευρωπαϊκών πόρων.</seg>
                    <seg xml:id="ParlaMint-GR_2021-01-27-S1-commons.seg2059">Εστιάζω σε αυτά τα εργαλεία, γιατί τα λιμάνια αυτά καθαυτά μπορούν να αποτελέσουν πόλο ανάπτυξης, τόσο σε περιφερειακό όσο και σε εθνικό επίπεδο, και να οδηγήσουν ουσιαστικά στην τόνωση των τοπικών οικονομιών και την ενίσχυση της απασχόλησης.</seg>
                    <seg xml:id="ParlaMint-GR_2021-01-27-S1-commons.seg2060">Με τη βελτίωση των λιμενικών μας υποδομών ενισχύουμε την ικανότητα του μεταφορικού δικτύου, βελτιώνουμε την ασφάλεια των εργαζομένων και αναβαθμίζουμε ουσιαστικά την παροχή λιμενικών υπηρεσιών. Στηρίζουμε συγκροτημένα την αύξηση της εμπορικής και τουριστικής δραστηριότητας.</seg>
                    <seg xml:id="ParlaMint-GR_2021-01-27-S1-commons.seg2061">Ευελπιστώ, κύριε Υπουργέ, ότι τα χρηματοδοτικά εργαλεία που σήμερα θεσμοθετούμε θα μπορέσουν σε επόμενο βήμα, σε επόμενο χρόνο, να αναπτυχθούν κατάλληλα και να συμπεριλάβουν τα παράλια της ηπειρωτικής χώρας, δεδομένου ότι είναι εξίσου σημαντικά και αποδοτικά για την ελληνική οικονομία.</seg>
                    <seg xml:id="ParlaMint-GR_2021-01-27-S1-commons.seg2062">Η Φθιώτιδα, απ' όπου προέρχομαι, όπως και πολλές άλλες περιοχές, έχει εκτεταμένες ανάγκες σε σύγχρονες λιμενικές υποδομές. Διαθέτει δύο λιμάνια μείζονος ενδιαφέροντος, τον Άγιο Κωνσταντίνο και τη Στυλίδα, μικρότερους λιμένες, όπως το πορθμείο Γλύφας και το λιμάνι της Αρκίτσας, μαρίνες, με αυξητικές τάσεις σε αριθμό επιβατών, όπως επίσης και σημαντική αλιευτική δραστηριότητα.</seg>
                    <seg xml:id="ParlaMint-GR_2021-01-27-S1-commons.seg2063">Ο λιμένας της Στυλίδας, για παράδειγμα, εάν αναβαθμισθεί σε επίπεδο υποδομών, μπορεί να αναχθεί σε κομβικό επιχειρηματικό κέντρο. Το λέω αυτό, γιατί διαθέτει τα συγκριτικά πλεονεκτήματα της γεωγραφικής του θέσης, μιας και βρίσκεται στην καρδιά της Ελλάδας, της άμεσης σύνδεσής του με τον ευρωπαϊκό οδικό άξονα Ε75, το σιδηροδρομικό δίκτυο, ενώ γειτνιάζει και με τον Ε65, που ολοκληρώνεται τα επόμενα χρόνια. Παράλληλα, με την άμεση πρόσβαση στη ΒΙΠΕ Λαμίας, μπορεί να δημιουργήσει εξαιρετικές αναπτυξιακές συνθήκες στην ευρύτερη περιοχή, προσελκύοντας επενδύσεις που θα δημιουργήσουν ποιοτικές θέσεις εργασίας. Αντίστοιχα, η αναβάθμιση των υποδομών κατά μήκος του παραλιακού μετώπου της Φθιώτιδας, σε συνδυασμό με την ενίσχυση των τοπικών λιμενικών υπηρεσιών, μπορούν να αποτελέσουν ένα ισχυρό όχημα οικονομικής, βιώσιμης και χωρίς αποκλεισμούς ανάπτυξης.</seg>
                    <seg xml:id="ParlaMint-GR_2021-01-27-S1-commons.seg2064">Κυρίες και κύριοι συνάδελφοι, το σημερινό νομοθέτημα αποτελεί ένα συνεκτικό, ολοκληρωμένο και ρεαλιστικό εργαλείο, που θα αλλάξει τη ρότα της νησιωτικής πολιτικής προς όφελος των νησιών μας αλλά και ολόκληρης της χώρας. Στόχος του είναι η νησιωτικότητα να μετατραπεί σε απόλυτο και μοναδικό στον κόσμο πλεονέκτημα για την Ελλάδα. Η στήριξη των νησιωτών και των νησιών μας, εξάλλου, δεν είναι θέμα μιας κυβέρνησης, δεν είναι θέμα ενός κόμματος. Είναι εθνικό καθήκον.</seg>
                    <seg xml:id="ParlaMint-GR_2021-01-27-S1-commons.seg2065">Συγχαίρω την ηγεσία του Υπουργείου Ναυτιλίας και Νησιωτικής Πολιτικής για τη μεθοδική δουλειά και το έργο που παράγει, έργο το οποίο είμαι βέβαιος ότι θα επεκταθεί σταδιακά - με τη συνεργασία και τη συμμετοχή όλων μας - σε όλη την ακτογραμμή της νησιωτικής αλλά και της ηπειρωτικής χώρας</seg>
                    <seg xml:id="ParlaMint-GR_2021-01-27-S1-commons.seg2066">Σας ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u384" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2067">Κι εμείς ευχαριστούμε, κύριε Χειμάρα.</seg>
                    <seg xml:id="ParlaMint-GR_2021-01-27-S1-commons.seg2068">Και μιας και η όμορφη Σάμος είναι η αγαπημένη σας, θα κλείσουμε με Σάμο και τον κ. Ιωάννη Μπουρνούς από τον ΣΥΡΙΖΑ.</seg>
                </u>
                <u xml:id="ParlaMint-GR_2021-01-27-S1-commons.u385" ana="#regular" who="#ΜΠΟΥΡΝΟΥΣ_ΔΗΜΗΤΡΙΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg2069">Κύριε Πρόεδρε, Νομός Λέσβου.</seg>
                </u>
                <u xml:id="ParlaMint-GR_2021-01-27-S1-commons.u386" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2070">Λέσβου, συγγνώμη!</seg>
                </u>
                <u xml:id="ParlaMint-GR_2021-01-27-S1-commons.u387" ana="#regular" who="#ΜΠΟΥΡΝΟΥΣ_ΔΗΜΗΤΡΙΟΥ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg2071">Δεν πειράζει. Πέσατε μέσα ως προς την περιφέρεια!</seg>
                    <seg xml:id="ParlaMint-GR_2021-01-27-S1-commons.seg2072">Κυρίες και κύριοι συνάδελφοι, για άλλη μια φορά η Κυβέρνηση της Νέας Δημοκρατίας φέρνει ένα νομοσχέδιο με τη φιλοδοξία να αναδομήσει έναν ολόκληρο τομέα κρατικής πολιτικής στην κατεύθυνση που την απασχολεί, της απορρύθμισης, της νεοφιλελεύθερης δήθεν ανάπτυξης, της εξυπηρέτησης συμφερόντων και της περιβαλλοντικής υποβάθμισης. Διατάξεις δευτερεύουσες, με τις οποίες θα μπορούσε να συμφωνήσει κανείς, αλλά και υποτιθέμενες καινοτομίες χρησιμοποιούνται σαν περιτύλιγμα, ώστε να περάσουν αυτά που πραγματικά σας ενδιαφέρουν.</seg>
                    <seg xml:id="ParlaMint-GR_2021-01-27-S1-commons.seg2073">Μιλάτε για ολοκληρωμένη θαλάσσια πολιτική στον νησιωτικό χώρο σαν να ήταν καινοτομία, χωρίς να ξεκαθαρίζετε τη σχέση της ή την επικάλυψή της με τη νησιωτική πολιτική που υπήρξε πραγματική πολιτική καινοτομία και πολύ μεγάλη παρακαταθήκη της κυβέρνησής μας. Ήταν η πρώτη σοβαρή προσπάθεια να σχεδιασθεί νησιωτική πολιτική και να ενσωματωθεί η αρχή της νησιωτικότητας στη νομοθεσία και τη διοίκηση.</seg>
                    <seg xml:id="ParlaMint-GR_2021-01-27-S1-commons.seg2074">Μάλιστα, ενώ θέλετε να αξιολογείται η πολιτική της νησιωτικότητας, αλλοιώσατε τη σύνθεση του Συμβουλίου Νησιωτικής Πολιτικής, με δραστικά περιορισμένη τη δημοκρατική αντιπροσώπευση των νησιών από την αυτοδιοίκηση και τους επαγγελματικούς φορείς και ενισχυμένη την εκπροσώπηση της Κυβέρνησης. Αποκλείετε, δηλαδή, αυτούς ακριβώς που θα αξιολογούσαν τις πολιτικές σας.</seg>
                    <seg xml:id="ParlaMint-GR_2021-01-27-S1-commons.seg2075">Η καθοριστική εμβληματική πολιτική του μεταφορικού ισοδύναμου φαίνεται μάλλον να σας ενοχλεί, αν κρίνουμε από τις πολύμηνες καθυστερήσεις πληρωμών και μάλιστα ακριβώς την περίοδο που οι επιχειρήσεις αγωνιούσαν για ρευστότητα. Πρόκειται, όμως, για την κατ' εξοχήν πολιτική έμπρακτης αναγνώρισης της νησιωτικότητας και της ειδικής συνθήκης που καθορίζει τη ζωή των νησιωτών της χώρας μας.</seg>
                    <seg xml:id="ParlaMint-GR_2021-01-27-S1-commons.seg2076">Αντίθετα με τέτοιες πολιτικές που έχουν πραγματικό αντίκρισμα, εσείς αναλώνεστε σε περιγραφές πολιτικών που καταντούν ευχολόγια, χωρίς δέσμευση ή διαφάνεια χρηματοδότησης, χωρίς σαφείς προβλέψεις προϋπολογισμών και ευρωπαϊκών πόρων, χωρίς εξειδίκευση και στόχους βελτίωσης της ζωής των νησιών.</seg>
                    <seg xml:id="ParlaMint-GR_2021-01-27-S1-commons.seg2077">Η δική μας κυβέρνηση είχε φέρει ένα ειδικό αναπτυξιακό για το βόρειο και το νότιο Αιγαίο αξίας 100 εκατομμυρίων ευρώ. Εσείς, αντίθετα, μετατρέπετε το Υπουργείο, αντί για δήθεν επιτελικό κρατικό όργανο, σε γραφείο εξυπηρετήσεων και διανομής εργολαβιών και ρουσφετιού. Περισσότερο σαν δεξιός περιφερειάρχης τοποθετείστε, παρά σαν Υπουργός.</seg>
                    <seg xml:id="ParlaMint-GR_2021-01-27-S1-commons.seg2078">Όπως κάνατε συστηματικά από τότε που ήρθατε στην Κυβέρνηση, υπονομεύετε και περιθωριοποιείτε ρυθμιστικές αρχές που ενοχλούν συμφέροντα. Το κάνατε με την κατάργηση των κρατικών αεροπορικών αρχών στα αεροδρόμια. Το κάνετε και τώρα με την τροπολογία για τη Ρυθμιστική Αρχή Λιμένων και την απογύμνωσή της από ρυθμιστικές και κανονιστικές αρμοδιότητες και δυνατότητες παρέμβασης στην εποπτεία των συμβάσεων παραχώρησης, στην παροχή λιμενικών υπηρεσιών και στη διαχείριση των αποβλήτων, όταν μάλιστα έχετε ήδη καταργήσει τη Δημόσια Αρχή Λιμένων.</seg>
                    <seg xml:id="ParlaMint-GR_2021-01-27-S1-commons.seg2079">Ο σκοπός είναι προφανής: Φορείς που ήταν αρμόδιοι για την εποπτεία και την υπεράσπιση του δημοσίου συμφέροντος, για την εφαρμογή της νομοθεσίας και την τήρηση της νομιμότητας στις σχέσεις δημοσίου - ιδιωτών πρέπει να αποδυναμωθούν, για να αποκτήσουν ελευθερία κινήσεων διάφοροι παράγοντες και φίλοι σας, όπως με τη σκανδαλώδη μείωση των προστίμων της παραγράφου 5 του άρθρου 114, που επιβάλλει η Ρυθμιστική Αρχή Λιμένων, ώστε να κάνετε περισσότερο συμφέρουσα την παραβίαση των νόμων από την τήρησή τους. Ή με την αφαίρεση της δυνατότητας ελέγχου εφαρμογής του ευρωπαϊκού κανονισμού 352/2017, για την αποτροπή δημιουργίας μονοπωλίων στη διαχείριση των λιμανιών. Ή με την πρόβλεψη στο άρθρο 22 του νομοσχεδίου της κατάργησης της υποχρέωσης πλοήγησης, ώστε να μειωθεί το κόστος ναυσιπλοΐας για τις εφοπλιστικές εταιρείες.</seg>
                    <seg xml:id="ParlaMint-GR_2021-01-27-S1-commons.seg2080">Η σημασία των αλλαγών που κάνετε στη Ρυθμιστική Αρχή Λιμένων θα φανεί σύντομα. Η μεταβίβαση του 16% των μετοχών του ΤΑΙΠΕΔ στην «COSCO» φαίνεται πως θα προσκρούσει στη μη ολοκλήρωση των επενδύσεων που έπρεπε να έχει πραγματοποιήσει η «COSCO» με την ολοκλήρωση της πενταετίας. Ποια αρχή θα αναλάβει τη διαχείριση του θέματος και θα κάνει τους ανάλογους ελέγχους; Η αρμοδιότητα πλέον μεταφέρεται στον Υπουργό, ωστόσο κάθε απόφαση του Υπουργού που αφορά έναν ιδιώτη παραχωρησιούχο θα μπορεί να προσβληθεί στα δικαστήρια, αφού ο Υπουργός, εκτός από ελεγκτής, είναι και αντισυμβαλλόμενος σαν εκπρόσωπος του δημοσίου.</seg>
                    <seg xml:id="ParlaMint-GR_2021-01-27-S1-commons.seg2081">Πράγματι ολοκληρωμένη, λοιπόν, η θαλάσσια πολιτική σας και μηχανισμός πελατειακής κατανομής πόρων και πακέτου εξυπηρετήσεων σε εταιρείες, παραχωρησιούχους και εφοπλιστές. Λιγότερος δημόσιος έλεγχος δηλαδή, λιγότερη δημοκρατία, αλλά περισσότερη ασυδοσία για τους φίλους σας.</seg>
                    <seg xml:id="ParlaMint-GR_2021-01-27-S1-commons.seg2082">Θα τελειώσω με το εξής. Αναμασάτε σήμερα στη Βουλή κοινοτοπίες περί ολοκληρωμένου σχεδίου και αναπτυξιακής προοπτικής για τα νησιά. Μόνο που το μοναδικό αναπτυξιακό σχέδιο που έχετε για τα νησιά του βορείου Αιγαίου είναι το προσφυγικό. Σπεύδετε εν μέσω καραντίνας, μπας και γλιτώσετε τις κοινωνικές αντιδράσεις, να κάνετε τα νησιά μας αποθήκη ψυχών της Ευρώπης, για να καρπωθούν πακτωλούς χρημάτων οι λίγοι και εκλεκτοί επιχειρηματικοί σας φίλοι, αυτοί που θα χτίσουν τα νέα ΚΥΤ και θα αναλάβουν εκ νέου τη σίτιση και άλλες υπηρεσίες, αλλά και για να διορίσετε μέσω των «γαλάζιων» δημάρχων τα παιδιά, τα ανίψια και τα εγγόνια των κατά τόπους στελεχών σας.</seg>
                    <seg xml:id="ParlaMint-GR_2021-01-27-S1-commons.seg2083">Ευχαριστούμε, αλλά δεν θα πάρουμε. Θα την πατήσετε ξανά, όπως την πατήσατε τον περασμένο Φεβρουάριο στη Λέσβο και τη Χίο. Κι όταν έρθει, αργά η γρήγορα, η ώρα να κριθείτε, οι πολίτες των νησιών, αυτοί που εγκαταλείψατε στην πανδημία, θα σας απαντήσουν όπως πρέπει.</seg>
                    <seg xml:id="ParlaMint-GR_2021-01-27-S1-commons.seg2084">Σας ευχαριστώ.</seg>
                </u>
                <u xml:id="ParlaMint-GR_2021-01-27-S1-commons.u388" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2085">Κι εμείς ευχαριστούμε, κύριε Μπουρνούς, και για την τήρηση του χρόνου. Ζητώ συγγνώμη, βέβαια, που σας άλλαξα νησί.</seg>
                    <seg xml:id="ParlaMint-GR_2021-01-27-S1-commons.seg2086">Και τώρα οι καλοί λογαριασμοί κάνουν τους καλούς φίλους. Ένας από τους δύο μιλάει ή Κοινοβουλευτικός Εκπρόσωπος ή αγορητής. Θα πάμε ανάποδα. Νομίζω ότι δύο λεπτά είναι αρκετά, κύριε Σαντορινιέ.</seg>
                </u>
                <u xml:id="ParlaMint-GR_2021-01-27-S1-commons.u389" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg2087">Όχι, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u390" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2088">Από το πρωί λέτε.</seg>
                    <seg xml:id="ParlaMint-GR_2021-01-27-S1-commons.seg2089">Τον λόγο έχει ο κ. Γεώργιος Λογιάδης από το ΜέΡΑ25.</seg>
                </u>
                <u xml:id="ParlaMint-GR_2021-01-27-S1-commons.u391" ana="#regular" who="#ΛΟΓΙΑΔΗΣ_ΣΟΦΟΚΛΗ-ΕΜΜΑΝΟΥΗΛ_ΓΕΩΡΓΙΟΣ">
                    <seg xml:id="ParlaMint-GR_2021-01-27-S1-commons.seg2090">Ακούστηκαν πολλά αυτές τις μέρες στις επιτροπές και σήμερα.</seg>
                    <seg xml:id="ParlaMint-GR_2021-01-27-S1-commons.seg2091">Εγώ θα ήθελα απλά να σας παραθέσω μία επιστολή που στείλαμε από το ΜέΡΑ25 κι εγώ προσωπικά στον κ. Τασούλα, τον Πρόεδρο της Βουλής, σχετικά με το θέμα των νησιών.</seg>
                    <seg xml:id="ParlaMint-GR_2021-01-27-S1-commons.seg2092">Του αναφέραμε τα εξής:</seg>
                    <seg xml:id="ParlaMint-GR_2021-01-27-S1-commons.seg2093">«Αξιότιμε, κύριε Πρόεδρε, ως Βουλευτής των Ελλήνων και μέλος της Επιτροπής Περιφερειών και της Υποεπιτροπής Νησιωτικών και Ορεινών Περιοχών της Βουλής, θα ήθελα να σας εκφράσω την πρότασή μου, όπως ανά τακτά χρονικά διαστήματα, τα οποία θα καθορίσετε εσείς, εφόσον συμφωνείτε, να επισκέπτονται μέλη της Υποεπιτροπής Νησιωτικών και Ορεινών Περιοχών από κάθε πολιτική παράταξη τις χειμαζόμενες ακριτικές νησιωτικές περιοχές της Ελλάδος, λόγω των πολλών δοκιμασιών των κατοίκων των περιοχών αυτών από τα οικονομικά, κοινωνικά και πολιτικά προβλήματα, ενδεικτικά, προσφυγικό, συνεχιζόμενες απειλές της Τουρκίας κ.ά.. Μια τέτοια απόφαση, πέραν της μείζονος συμβολικής σημασίας, θα έχει και ουσιαστική αξία, διότι η ίδια η Εθνική Αντιπροσωπεία θα ακούσει, θα συμπαρασταθεί και θα μεταφέρει τα προβλήματα των κατοίκων αυτών στο κέντρο των αποφάσεων, αναζητώντας πρακτικές λύσεις άμβλυνσης αυτών. Τέλος, ταυτόχρονα θα δοθεί ένα ισχυρό μήνυμα σε όλη την επικράτεια ότι η Βουλή όλων των Ελλήνων βρίσκεται κοντά στους νησιώτες, ενισχύει και σφυρηλατεί το ηθικό τους, συμβολίζοντας την ομοψυχία του έθνους στην αντιμετώπιση των προβλημάτων τους τις παρούσες κρίσιμες εθνικές περιστάσεις.».</seg>
                    <seg xml:id="ParlaMint-GR_2021-01-27-S1-commons.seg2094">Αυτή η πρόταση έγινε δεκτή διά ζώσης από την Πρόεδρο της Υποεπιτροπής. Επίσης, ο κ. Δένδιας, στον οποίο τη δώσαμε, συμφώνησε. Ο κ. Τασούλας είπε «όχι». Αυτό θέλω να καταθέσω.</seg>
                    <seg xml:id="ParlaMint-GR_2021-01-27-S1-commons.seg2095">Σας ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u392" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2096">Ευχαριστούμε πολύ, κύριε Λογιάδη.</seg>
                    <seg xml:id="ParlaMint-GR_2021-01-27-S1-commons.seg2097">Τον λόγο έχει ο κ. Χήτας από την Ελληνική Λύση.</seg>
                </u>
                <u xml:id="ParlaMint-GR_2021-01-27-S1-commons.u393" ana="#regular" who="#ΧΗΤΑΣ_ΑΧΙΛΛΕΩΣ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2021-01-27-S1-commons.seg2098">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg2099">Κύριε Πλακιωτάκη, η αλήθεια είναι ότι στενοχωριόμαστε. Ξέρετε, δεν τα βλέπουμε τα πράγματα ως στυγνοί πολιτικοί εμείς στην Ελληνική Λύση. Υπάρχουν κάποιες υποθέσεις, κάποια νομοσχέδια, κάποια θέματα, τα οποία τα βλέπουμε με άλλο μάτι. Και θα θέλαμε όταν συζητάμε σε τέτοιου είδους νομοσχέδια που αφορούν στα νησιά μας, στους κατοίκους των νησιών μας, στους πολύπαθους κατοίκους, να κάνουμε παρεμβάσεις ουσιαστικές, για να βοηθάμε τους ανθρώπους αυτούς. Διότι, πραγματικά, οι άνθρωποι έχουν τραβήξει τα πάνδεινα, ιδίως στις εποχές μας, κύριε Υπουργέ, που γνωρίζετε πολύ καλά ότι πολλά νησιά μας κινδυνεύουν με αντικατάσταση πληθυσμού, ότι δεν είναι ίδιες οι συνθήκες, όπως παλιά, διότι πολλά νησιά μας ζουν με τον φόβο, τον τρόμο, την αγωνία της παράνομης μετανάστευσης.</seg>
                    <seg xml:id="ParlaMint-GR_2021-01-27-S1-commons.seg2100">Όσο και αν προσπαθήσαμε με πολύ καλή διάθεση και σοβαρότητα, κύριε Πλακιωτάκη, δεν είδαμε κάτι στο νομοσχέδιο αυτό που να βοηθάει τους συνανθρώπους μας και τους συνέλληνες στα νησιά αυτά.</seg>
                    <seg xml:id="ParlaMint-GR_2021-01-27-S1-commons.seg2101">Δεν είδαμε καμμία ενίσχυση, λοιπόν, των πολύπαθων κατοίκων των νησιών μας, δυστυχώς. Διότι αυτούς πρέπει να υποστηρίξουμε. Εκεί πρέπει να εστιάσουμε, για να μπορέσουμε να τονώσουμε - σας το είπα και πριν - την τοπική κοινωνία, τους αλιείς μας και όχι μόνο, να μειωθεί η ανεργία.</seg>
                    <seg xml:id="ParlaMint-GR_2021-01-27-S1-commons.seg2102">Κύριε Υπουργέ, τα νησιά μας ερημώνουν. Και το γνωρίζετε πολύ καλά. Ποιες είναι οι δράσεις, λοιπόν, που έχετε προγραμματίσει με τους τοπικούς φορείς; Θα θέλαμε να τους δούμε εδώ στο νομοσχέδιο. Δεν το είδαμε σήμερα. Γιατί να φέρουμε και άλλο νομοσχέδιο; Γιατί να νομοθετούμε για να νομοθετούμε; Αφιερώσαμε τόσες ώρες σήμερα, ενώ θα μπορούσαμε κλείνοντας της βραδιά σήμερα να ξημερώσει μια καλύτερη μέρα για τους συμπολίτες μας, για τους συνέλληνες στα νησιά.</seg>
                    <seg xml:id="ParlaMint-GR_2021-01-27-S1-commons.seg2103">Ποιο είναι το σχέδιο δράσης της Κυβέρνησης και του Υπουργείου σας, για να τονωθεί η τοπική κοινωνία σε συνεργασία με συναρμόδια Υπουργεία, όπως το Υπουργείο Οικονομικών, και πάει λέγοντας;</seg>
                    <seg xml:id="ParlaMint-GR_2021-01-27-S1-commons.seg2104">Σας είπαμε πριν το σημαντικότερο: Δεν έχετε ορίσει αλιευτικές ζώνες. Επιτέλους, πιέστε κι εσείς το θέμα αυτό να φύγει από το Υπουργείο Αγροτικής Ανάπτυξης και να έρθει σ' εσάς. Είναι δική σας αρμοδιότητα.</seg>
                    <seg xml:id="ParlaMint-GR_2021-01-27-S1-commons.seg2105">Σας ρωτήσαμε πριν - δεν μας απαντήσατε - εάν υπάρχει κάποιος σκοπός ή λόγος που περιγράφεται στο νομοσχέδιο μέσα το Αιγαίο μας χωρισμένο, σε βόρειο σε νότιο. Δεν κάνετε αναφορά σε ανατολικό Αιγαίο. Πείτε μας, τι ακριβώς συμβαίνει.</seg>
                    <seg xml:id="ParlaMint-GR_2021-01-27-S1-commons.seg2106">Κύριε Υπουργέ - και κλείνω, γιατί ήταν μια κοπιαστική διαδικασία - , δώστε κίνητρα ως Κυβέρνηση - απλά είναι τα πράγματα - να τονωθεί η τοπική αγορά στα νησιά, οι ντόπιοι επιχειρηματίες. Και επιτέλους, γιατί κι εσείς είστε ένας αξιόλογος πολιτικός, κάντε τη διαφορά. Φύγετε από τη διαδικασία του «νομοθετώ για να νομοθετώ». Να φέρνουμε ουσιαστικές παρεμβάσεις στο Κοινοβούλιο, για να βοηθήσουμε τους συνέλληνες. Τίποτε άλλο.</seg>
                    <seg xml:id="ParlaMint-GR_2021-01-27-S1-commons.seg2107">Πραγματικά, θέλαμε σε αυτό το νομοσχέδιο, αν υπήρχε μία ουσία μέσα, να το ψηφίζαμε. Απλώς, δεν μας δώσατε το δικαίωμα αυτό.</seg>
                    <seg xml:id="ParlaMint-GR_2021-01-27-S1-commons.seg2108">Ευχαριστώ πολύ.</seg>
                </u>
                <u xml:id="ParlaMint-GR_2021-01-27-S1-commons.u394" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2109">Ευχαριστούμε πολύ, κύριε Χήτα.</seg>
                    <seg xml:id="ParlaMint-GR_2021-01-27-S1-commons.seg2110">Τον λόγο έχει η κ. Διαμάντω Μανωλάκου από το Κομμουνιστικό Κόμμα Ελλάδας.</seg>
                </u>
                <u xml:id="ParlaMint-GR_2021-01-27-S1-commons.u395" ana="#regular" who="#ΜΑΝΩΛΑΚΟΥ_ΕΜΜΑΝΟΥΗΛ_ΔΙΑΜΑΝΤΩ">
                    <seg xml:id="ParlaMint-GR_2021-01-27-S1-commons.seg2111">Και εκ μέρους του ΚΚΕ, θα θέλαμε και εμείς να αναφερθούμε στη Διεθνή Ημέρα Μνήμης του Ολοκαυτώματος, μέρα τιμής και διδαχής ότι ο αγώνας για την απομόνωση της ναζιστικής ιδεολογίας πρέπει να είναι συνεχής, χωρίς καμμία ανοχή. Φυσικά, δεν είναι τυχαία η επιλογή στις 27 Γενάρη, γιατί ο Κόκκινος Στρατός απελευθέρωσε τους κολασμένους και αποκάλυψε στην ανθρωπότητα τη φρίκη του Ολοκαυτώματος. Δεν ξεχνάμε.</seg>
                    <seg xml:id="ParlaMint-GR_2021-01-27-S1-commons.seg2112">Σε ό,τι αφορά το νομοσχέδιο, απ' όλες τις νομοθετικές διορθώσεις που κάνατε δεν φαίνεται ότι αλλάζει τίποτε στην ουσία του. Αν και ακουγόταν ότι θα αποσύρετε το άρθρο 17 και στις νομοθετικές βελτιώσεις δεν υπάρχει τίποτα γι' αυτό το ρουσφετολογικό άρθρο υπέρ συγκεκριμένου εφοπλιστή.</seg>
                    <seg xml:id="ParlaMint-GR_2021-01-27-S1-commons.seg2113">Αντίθετα, στο άρθρο 33 έχετε συνεχείς νομοθετικές βελτιώσεις. Κι όμως, είναι ένα άρθρο συμμετοχής σε μονάδες στρατιωτικού χαρακτήρα, όπως είναι το Σώμα Ευρωπαϊκής Συνοριοφυλακής, απόκτημα της FRONTEX, ενάντια σε πρόσφυγες και στο κίνημα.</seg>
                    <seg xml:id="ParlaMint-GR_2021-01-27-S1-commons.seg2114">Ωστόσο, επειδή στις περισσότερες παραγράφους ρυθμίζετε έξοδα μετακίνησης, διανυκτέρευσης, αποζημίωσης στο Λιμενικό Σώμα και άλλα, θα εκφραστούμε με το «παρών».</seg>
                    <seg xml:id="ParlaMint-GR_2021-01-27-S1-commons.seg2115">Σε ό,τι αφορά την τροπολογία για τα διατιμημένα έντυπα του ΝΑΤ, στην πράξη τον κύριο λόγο θα έχει ο Υπουργός με την υπουργική απόφαση και η γνώμη του ενδεκαμελούς Διοικητικού Συμβουλίου του ΝΑΤ, το οποίο στην πλειοψηφία του ελέγχεται από την Κυβέρνηση και τους εφοπλιστές. Δεν το ψηφίζουμε.</seg>
                    <seg xml:id="ParlaMint-GR_2021-01-27-S1-commons.seg2116">Και τελειώνω όπως άρχισα την εισήγησή μου.</seg>
                    <seg xml:id="ParlaMint-GR_2021-01-27-S1-commons.seg2117">Η πανελλαδική απεργία του προσωπικού της Πλοηγικής Υπηρεσίας είχε τεράστια επιτυχία. Είχε συμμετοχή 100%, με μεγάλη αλληλεγγύη από πληθώρα πανελλαδικών σωματείων, κάτι που δείχνει την αδικία του άρθρου σας. Τον δυναμικό αυτό αγώνα επιχείρησαν να διακόψουν, να σταματήσουν οι δύο εταιρείες του κινεζικού μονοπωλίου της «COSCO», αν και δεν συνδέονται εργοδοτικά με το Σωματείο της Πλοηγικής Υπηρεσίας και προσέβαλαν την απεργία ως παράνομη.</seg>
                    <seg xml:id="ParlaMint-GR_2021-01-27-S1-commons.seg2118">Αναμενόμενη ήταν η απόφαση του Δικαστηρίου του Πειραιά, που ως συνήθως ικανοποιεί τους επιχειρηματικούς ομίλους. Όμως, κηρύχτηκε νέα σαρανταοκτάωρη απεργία και συνεχίζεται από τις 8.00΄ το βράδυ της σημερινής μέρας μέχρι τις 8.00΄ το βράδυ της Παρασκευής.</seg>
                    <seg xml:id="ParlaMint-GR_2021-01-27-S1-commons.seg2119">Αν θέλετε, κύριε Υπουργέ, να σταματήσει η απεργία, έχετε τη δυνατότητα να αποσύρετε το άρθρο 22, σε όφελος και προστασία της ασφάλειας της ανθρώπινης ζωής στη θάλασσα και το θαλάσσιο περιβάλλον. Κάντε το την ύστατη στιγμή.</seg>
                </u>
                <u xml:id="ParlaMint-GR_2021-01-27-S1-commons.u396" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2120">Ευχαριστούμε πολύ, κυρία Μανωλάκου.</seg>
                    <seg xml:id="ParlaMint-GR_2021-01-27-S1-commons.seg2121">Τον λόγο έχει ο κ. Δημήτριος Μπιάγκης από το Κίνημα Αλλαγής.</seg>
                </u>
                <u xml:id="ParlaMint-GR_2021-01-27-S1-commons.u397" ana="#regular" who="#ΜΠΙΑΓΚΗΣ_ΣΠΥΡΙΔΩΝΟΣ_ΔΗΜΗΤΡΙΟΣ">
                    <seg xml:id="ParlaMint-GR_2021-01-27-S1-commons.seg2122">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg2123">Κύριε Υπουργέ, από την πρώτη στιγμή κατά την οποία στη λειτουργία των επιτροπών μπήκαμε στη βάσανο να συζητήσουμε ουσιαστικά και με κάθε λεπτομέρεια τις προτεινόμενες από εσάς διατάξεις, πιστεύω ότι δώσαμε το στίγμα μας για την αναγκαιότητα του να γίνει ένα βήμα σταθερό σε σχέση με τη νησιωτικότητα. Πιστεύω ότι πραγματικά δείξαμε τις προθέσεις μας, έτσι ώστε να μπορέσει να γίνει ένας διάλογος επί της ουσίας, ο οποίος διάλογος θα καταλήγει και σε προτάσεις και δεδομένα, σε βηματισμούς, για να δουν μια καλύτερη μέρα οι νησιώτες μας.</seg>
                    <seg xml:id="ParlaMint-GR_2021-01-27-S1-commons.seg2124">Παρ' όλη την προσπάθεια που κάναμε, δεν διαπιστώσαμε από τη μεριά τη δική σας καμμία πρόθεση να συζητήσουμε και από κοινού να οικοδομήσουμε αυτό το βήμα που όλοι θεωρούμε ότι έχει ανάγκη η πατρίδα μας.</seg>
                    <seg xml:id="ParlaMint-GR_2021-01-27-S1-commons.seg2125">Αντιθέτως, την παραμονή της συζήτησης στην Ολομέλεια μας καταθέσατε και δύο τροπολογίες. Με την κατάθεση των εν λόγω τροπολογιών θεωρώ ότι ουσιαστικά ξεχείλισε το ποτήρι. Είναι δύο τροπολογίες. Με τη μία έρχεστε ουσιαστικά να καταργήσετε μια ανεξάρτητη αρχή και η άλλη τροπολογία είναι, θα έλεγα, πολύ πιο άμεση όχι ως προς τα δημοκρατικά δικαιώματα, αλλά προς την καθημερινότητα χιλιάδων συνανθρώπων μας και εργαζομένων γύρω από τα λιμάνια, κάνοντας επίθεση στις εργασιακές κατακτήσεις των εργαζομένων στον χώρο αυτόν. Σας καλέσαμε να τις ανακαλέσετε, προκειμένου να μπορέσουμε να συζητήσουμε, κάτι το οποίο δεν κάνατε.</seg>
                    <seg xml:id="ParlaMint-GR_2021-01-27-S1-commons.seg2126">Θεωρούμε ότι οι στιγμές που βιώνουμε είναι μοναδικές. Μετά από μια μεγάλη χρονική διάρκεια της οικονομικής κρίσης που βίωσε ο τόπος μας, ήρθε και η πανδημία και ουσιαστικά έδωσε τη χαριστική βολή στα νησιά μας και στους νησιώτες μας. Θεωρούμε ότι κάθε κίνηση που μπορούμε να κάνουμε, που οφείλουμε να κάνουμε, δεν πρέπει να την αναβάλλουμε για την επαύριο.</seg>
                    <seg xml:id="ParlaMint-GR_2021-01-27-S1-commons.seg2127">Σε αυτή την κατεύθυνση, το Κίνημα Αλλαγής κατέθεσε μια τροπολογία, κύριε Υπουργέ, την οποία θεωρούμε ότι, αν πραγματικά την αποδεχθείτε, θα δώσουμε ένα μήνυμα ελπίδας και αισιοδοξίας στους συντοπίτες που μας παρακολουθούν και που περιμένουν από τη σημερινή συζήτηση να πάρουν κάτι χειροπιαστό.</seg>
                    <seg xml:id="ParlaMint-GR_2021-01-27-S1-commons.seg2128">Σας καλούμε, λοιπόν, να αποδεχθείτε τη συγκεκριμένη τροπολογία, που έρχεται ουσιαστικά να μειώσει τις διαφορές μεταξύ της νησιωτικότητας και της υπολοίπου Ελλάδας και η οποία αφορά τον φόρο προστιθέμενης αξίας. Για τα πολύ μικρά νησιά κάτω από χίλιους διακόσιους κατοίκους να μειωθεί κατά 60% ο σημερινός ΦΠΑ, ενώ στα υπόλοιπα νησιά μας σε ποσοστό 30%.</seg>
                    <seg xml:id="ParlaMint-GR_2021-01-27-S1-commons.seg2129">Ευχαριστώ πολύ, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u398" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2130">Και εγώ ευχαριστώ, κύριε Μπιάγκη. Πάμε τώρα στα δύσκολα.</seg>
                    <seg xml:id="ParlaMint-GR_2021-01-27-S1-commons.seg2131">Τον λόγο έχει ο κ. Νεκτάριος Σαντορινιός από τον ΣΥΡΙΖΑ.</seg>
                </u>
                <u xml:id="ParlaMint-GR_2021-01-27-S1-commons.u399" ana="#regular" who="#ΣΑΝΤΟΡΙΝΙΟΣ_ΚΩΝΣΤΑΝΤΙΝΟΥ_ΝΕΚΤΑΡΙΟΣ">
                    <seg xml:id="ParlaMint-GR_2021-01-27-S1-commons.seg2132">Προκαταλαμβάνετε, κύριε Πρόεδρε, και δεν είναι σωστό.</seg>
                    <seg xml:id="ParlaMint-GR_2021-01-27-S1-commons.seg2133">Νομίζω ότι κατατέθηκε αρκετά σαφώς η θέση μας γύρω από τις ρυθμίσεις του νομοσχεδίου αλλά και τις τροπολογίες. Οφείλω, όμως, συγκεκριμένες απαντήσεις και απαντήσεις σε ερωτήσεις και σε αιτιάσεις που ήρθαν κυρίως από Βουλευτές της Νέας Δημοκρατίας.</seg>
                    <seg xml:id="ParlaMint-GR_2021-01-27-S1-commons.seg2134">Μας είπε ο κ. Βρούτσης αν λύσαμε τα προβλήματα της νησιωτικότητας. Προφανώς και δεν λύθηκαν τα προβλήματα της νησιωτικότητας.</seg>
                    <seg xml:id="ParlaMint-GR_2021-01-27-S1-commons.seg2135">Όταν ξεκινήσαμε - και, κυρία Καλογήρου, ήσασταν εκεί - στη Νίσυρο το 2016, όταν ο Πρωθυπουργός Αλέξης Τσίπρας μίλησε για ολοκληρωμένη νησιωτική πολιτική με προϋπολογισμό και συγκεκριμένες χρηματοδοτήσεις και όχι στον αέρα, όπως κάνετε σήμερα, είχαμε και ξέραμε ότι δεν θα μπορούσαμε να λύσουμε όλα τα προβλήματα. Όμως, τα περισσότερα τα υλοποιήσαμε. Προχωρήσαμε ένα βήμα μπροστά τη νησιωτικότητα. Αυτό που κάνετε σήμερα δεν προχωρά τη νησιωτικότητα, γιατί απλά είναι ευχές.</seg>
                    <seg xml:id="ParlaMint-GR_2021-01-27-S1-commons.seg2136">Και σας είπα και πριν ότι ό,τι καταθέσαμε είχε προϋπολογισμό. Αυτό που καταθέτετε δεν έχει κανέναν προϋπολογισμό, κανένα πλαίσιο χρηματοδότησης.</seg>
                    <seg xml:id="ParlaMint-GR_2021-01-27-S1-commons.seg2137">Επειδή μας είπατε για τις άγονες γραμμές, σας είπα ότι καλά κάνατε και τις πήγατε στο Πρόγραμμα Δημοσίων Επενδύσεων. Όμως, ο προϋπολογισμός για το 2021 λέει 75 εκατομμύρια και όχι 138 και οφείλετε να μας απαντήσετε πώς τα 75 θα τα κάνετε 138, εκτός αν και αυτό είναι στη λογική τού «θα αβγατίσουμε τα λεφτά», λες και είστε ο Ιησούς στο όρος Σινά και αβγατίζετε την τροφή.</seg>
                    <seg xml:id="ParlaMint-GR_2021-01-27-S1-commons.seg2138">Μας είπε ο κύριος Υφυπουργός ότι κανένα νησί δεν έμεινε χωρίς ακτοπλοϊκή συγκοινωνία στην πανδημία. Σοβαρά; Κάνατε και χάρη; Ειλικρινά, είναι επιχειρήματα αυτά από Υφυπουργό Ναυτιλίας;</seg>
                    <seg xml:id="ParlaMint-GR_2021-01-27-S1-commons.seg2139">Βέβαια, δώσατε και τη φοβερή χρηματοδότηση. Ξέρετε, είναι πολύ χρήσιμη η χρηματοδότηση της γραμμής με ταχύπλοο Θήρα - Ηράκλειο - Θήρα τον Δεκέμβρη μήνα. Απορώ πόσοι επιβάτες μπήκαν σε αυτή τη γραμμή που την επιδοτήσατε. Ειλικρινά πρέπει να μάθουμε πόσοι μπήκαν. Όμως, επειδή σας είπα και κάτι θετικό, θεωρώ ότι οι πολυετείς συμβάσεις είναι πολύ σημαντικές.</seg>
                    <seg xml:id="ParlaMint-GR_2021-01-27-S1-commons.seg2140">Η μελέτη την οποία επικαλείστε, κύριε Υπουργέ, είναι μια μελέτη την οποία ξεκινήσαμε σε συνεργασία με το Ναυτικό Επιμελητήριο και το ΣΕΕΝ και χαίρομαι πάρα πολύ που υιοθετείτε μια τέτοια πρόταση και ελπίζω να χρηματοδοτηθεί από το Πρόγραμμα Δημοσίων Επενδύσεων και όχι από την Τράπεζα Επενδύσεων.</seg>
                    <seg xml:id="ParlaMint-GR_2021-01-27-S1-commons.seg2141">Περιμένω να μας καταθέσετε τη λίστα για τα 120 εκατομμύρια πλέον που χάνονται και από το ΕΣΟΘΕ και από το VTMIS με τα έργα και τις προμήθειες που θα γίνουν για το Λιμενικό Σώμα από τα ευρωπαϊκά προγράμματα.</seg>
                    <seg xml:id="ParlaMint-GR_2021-01-27-S1-commons.seg2142">Και επειδή μας είπατε ότι εμείς υπογράψαμε την «COSCO», ναι, την υπογράψαμε, αλλά είχαμε τρεις φορείς που θα ελέγχουν τη σύμβαση: τη Δημόσια Αρχή Λιμένων, που την καταργήσατε, τη Ρυθμιστική Αρχή Λιμένων, που αναβαθμίσαμε και εσείς την κάνατε γνωμοδοτικό όργανο, και την ΕΣΑΛ, η οποία έκοψε παράνομες προεκτάσεις του master plan της «COSCO» και την οποία, επειδή δεν σας έκανε, την κάνατε όργανο κυβερνητικό.</seg>
                    <seg xml:id="ParlaMint-GR_2021-01-27-S1-commons.seg2143">Και μην απαντήσετε σε εμάς για τη ΡΑΛ. Να απαντήσετε στους φορείς της ναυτιλίας, που σήμερα σας καταγγέλλουν για αυτό που κάνετε στη ΡΑΛ.</seg>
                    <seg xml:id="ParlaMint-GR_2021-01-27-S1-commons.seg2144">Και θα κλείσω με ένα ζήτημα. Στο άρθρο 26 είπαμε να βάλετε την Ομοσπονδία Ναυτικών Πρακτόρων και, επειδή για κάποιον λόγο δεν τους γουστάρετε, γιατί κυριολεκτικά αυτό συμβαίνει, θα βάζετε με κλήρωση έναν πιστοποιημένο ναυτικό πράκτορα; Κοροϊδεύετε την κοινωνία; Κοροϊδεύετε τους ναυτικούς πράκτορες; Κοροϊδεύετε ένα σωματείο, μια ομοσπονδία πρακτόρων;</seg>
                    <seg xml:id="ParlaMint-GR_2021-01-27-S1-commons.seg2145">Και κλείνω με αυτό και ευχαριστώ πάρα πολύ, κύριε Πρόεδρε: Τα πρόστιμα τα οποία μειώνετε για τη ναυτική εργασία δεν είναι μόνο εις βάρος των ναυτικών. Είναι κυρίως εις βάρος των ακτοπλοϊκών εταιρειών, οι οποίες δεν κάνουν παραβάσεις ωραρίου εργασίας. Είναι ενάντια στον ανταγωνισμό, στον υγιή ανταγωνισμό. Υπηρετείτε συγκεκριμένους ανθρώπους, οι οποίοι συστηματικά παραβιάζουν τη ναυτική εργασία και, δυστυχώς, για αυτό σάς καταγγέλλουν οι ίδιοι οι ακτοπλόοι. Σε αυτούς να απαντήσετε.</seg>
                    <seg xml:id="ParlaMint-GR_2021-01-27-S1-commons.seg2146">Ευχαριστώ, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u400" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2147">Και εμείς ευχαριστούμε, κύριε Σαντορινιέ.</seg>
                    <seg xml:id="ParlaMint-GR_2021-01-27-S1-commons.seg2148">Τον λόγο έχει ο κ. Στέφανος Γκίκας, ο εισηγητής από τη Νέα Δημοκρατία.</seg>
                </u>
                <u xml:id="ParlaMint-GR_2021-01-27-S1-commons.u401" ana="#regular" who="#ΓΚΙΚΑΣ_ΣΩΤΗΡΙΟΥ_ΣΤΕΦΑΝΟΣ">
                    <seg xml:id="ParlaMint-GR_2021-01-27-S1-commons.seg2149">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg2150">Ξεκινώ λέγοντας ότι, παρακολουθώντας όλες αυτές τις δώδεκα ώρες τη συζήτηση, είδα ότι από την πλευρά του ΣΥΡΙΖΑ, των συναδέλφων του ΣΥΡΙΖΑ, ειδικά δε για το πρώτο τμήμα αυτού του νομοσχεδίου - άρθρα 1 έως 12- παρουσίασαν μια στείρα αντιπολιτευτική τακτική και είπαν διάφορες εκφράσεις. Μιλάω για το συγκεκριμένο κομμάτι, το οποίο είναι ευρύτερο, το οποίο δίνει μια προοπτική. Όταν λες ότι είναι κέλυφος χωρίς περιεχόμενο ή όταν είναι «γράμμα κενό περιεχομένου» ή «άδεια πουκάμισα», αυτά δεν στρέφονται εναντίον των συντακτών του νομοσχεδίου, αλλά εναντίον αυτών που τα λένε, διότι δεν ανταποκρίνονται στην πραγματικότητα.</seg>
                    <seg xml:id="ParlaMint-GR_2021-01-27-S1-commons.seg2151">Άκουσα συναδέλφους να λένε ότι δεν υπάρχει μία αναφορά στα μικρά και στα πολύ μικρά νησιά. Μα, είναι δυνατόν να λέμε μετά από δώδεκα ώρες συζήτησης ότι δεν υπάρχει σε αυτό το νομοσχέδιο στο πρώτο τμήμα - εκεί εστιάζω εγώ - , που είναι αυτό που λέμε «πλαίσιο» για να οικοδομηθεί η εθνική στρατηγική για τον νησιωτικό χώρο, αναφορά για τα μικρά και τα πολύ μικρά νησιά; Φυσικά υπάρχει!</seg>
                    <seg xml:id="ParlaMint-GR_2021-01-27-S1-commons.seg2152">Αναλύσαμε τόσες φορές το πρόγραμμα «ΝΕΑΡΧΟΣ», το Πρόγραμμα για τη Νησιωτική Επιχειρηματικότητα, το Πρόγραμμα για τη Γαλάζια Ανάπτυξη. Είπαμε τι μπορούν να κάνουν οι φορείς της γενικής κυβέρνησης, που τόσο καιρό δεν μπορούσαν. Τους δίνεται μία δυνατότητα, μία διέξοδος.</seg>
                    <seg xml:id="ParlaMint-GR_2021-01-27-S1-commons.seg2153">Όλα αυτά, λοιπόν, στο πλαίσιο μιας κακώς εννοούμενης, θα πω εγώ, μικροπολιτικής αντιπολιτευτικής τακτικής «τα μηδενίζουμε, απλώς για να κερδίσουμε τις εντυπώσεις».</seg>
                    <seg xml:id="ParlaMint-GR_2021-01-27-S1-commons.seg2154">Θέλω, επίσης, να πω και να επαναλάβω αυτά τα οποία είπε ο κύριος Υπουργός. Δεν αλλάζει κάτι με την Πλοηγική Υπηρεσία. Υποστηρίζεται η Πλοηγική Υπηρεσία από το Υπουργείο. Προσλαμβάνονται νέα άτομα. Δρομολογούνται αγορές για νέα σκάφη, αντίστοιχα. Άρα, λοιπόν, δεν υπάρχει λόγος ανησυχίας. Απλώς εφαρμόζεται μια τακτική που ακολουθείται σχεδόν σε όλες τις χώρες.</seg>
                    <seg xml:id="ParlaMint-GR_2021-01-27-S1-commons.seg2155">Επίσης, η Ρυθμιστική Αρχή δεν καταργείται. Το κράτος, σε κάθε περίπτωση, θα συνεχίσει να έχει τον έλεγχο. Υπάρχουν νόμοι, υπάρχουν διαδικασίες οι οποίες εφαρμόζονται και θα εφαρμόζονται, υπηρετώντας εθνικά συμφέροντα.</seg>
                    <seg xml:id="ParlaMint-GR_2021-01-27-S1-commons.seg2156">Κλείνοντας, επιτρέψτε μου και εμένα, κύριε Πρόεδρε, να πω και να βάλω και εγώ τη δική μου φωνή σε όλους τους συναδέλφους που αναφέρθηκαν στη σημερινή επέτειο του Ολοκαυτώματος, την ημέρα μνήμης των τόσων εκατομμυρίων αθώων ψυχών. Μάλιστα, προέρχομαι από την Κέρκυρα, στην οποία υπήρξε κάποτε μια ανθούσα εβραϊκή κοινότητα, η οποία, δυστυχώς, τότε εξολοθρεύθηκε.</seg>
                    <seg xml:id="ParlaMint-GR_2021-01-27-S1-commons.seg2157">Με αυτά τα λόγια, ευχαριστώ. Και βεβαίως, θεωρώ ότι το συγκεκριμένο νομοσχέδιο προάγει το εθνικό συμφέρον. Γι' αυτό, βεβαίως, το υπερψηφίζουμε.</seg>
                </u>
                <u xml:id="ParlaMint-GR_2021-01-27-S1-commons.u402" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2158">Ευχαριστούμε πολύ, κύριε Γκίκα.</seg>
                    <seg xml:id="ParlaMint-GR_2021-01-27-S1-commons.seg2159">Θα κλείσουμε με τον Υπουργό Ναυτιλίας και Νησιωτικής Πολιτικής κ. Ιωάννη Πλακιωτάκη.</seg>
                    <seg xml:id="ParlaMint-GR_2021-01-27-S1-commons.seg2160">Κύριε Πλακιωτάκη, σιδερένιος μετά την περιπέτειά σας. Είμαι, τουλάχιστον προσωπικά, χαρούμενος που σας ξαναβλέπω κοντά μας.</seg>
                </u>
                <u xml:id="ParlaMint-GR_2021-01-27-S1-commons.u403" ana="#regular" who="#ΠΛΑΚΙΩΤΑΚΗΣ_ΙΩΣΗΦ_ΙΩΑΝΝΗΣ">
                    <seg xml:id="ParlaMint-GR_2021-01-27-S1-commons.seg2161">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2021-01-27-S1-commons.seg2162">Κατ' αρχάς, θα ήθελα να εκφράσω τα θερμά μου συλλυπητήρια για τον άδικο χαμό του πρώην Υπουργού, του Σήφη Βαλυράκη. Θέλω να διαβεβαιώσω για μία ακόμη φορά, όπως είχα την ευκαιρία και χθες κατά την τηλεφωνική επικοινωνία μου με την κ. Βαλυράκη, πως δεν πρέπει να έχετε καμμία αμφιβολία ότι τα έμπειρα στελέχη του Λιμενικού Σώματος θα φωτίσουν κάθε πτυχή και κάθε σημείο της συγκεκριμένης υπόθεσης.</seg>
                    <seg xml:id="ParlaMint-GR_2021-01-27-S1-commons.seg2163">Άλλωστε, η συγκεκριμένη υπόθεση βρίσκεται στο στάδιο της προανάκρισης και έχω δώσει ρητή εντολή να μην αφήσουν καμμία σκιά για το συγκεκριμένο περιστατικό. Έχω απόλυτη εμπιστοσύνη στα στελέχη του Λιμενικού Σώματος.</seg>
                    <seg xml:id="ParlaMint-GR_2021-01-27-S1-commons.seg2164">Μια - δυο παρατηρήσεις θα κάνω, γιατί τα περισσότερα έχουν ήδη λεχθεί.</seg>
                    <seg xml:id="ParlaMint-GR_2021-01-27-S1-commons.seg2165">Όλα τα έργα τα οποία εντάσσονται στη θαλάσσια επιτήρηση των συνόρων μας χρηματοδοτούνται από την Ευρωπαϊκή Ένωση. Είναι γνωστό, επίσης, ότι η Ευρωπαϊκή Ένωση γνωρίζει ότι για έργα που ανήκουν στο Λιμενικό Σώμα, όπως, για παράδειγμα, το ΕΣΟΘΕ - το εθνικής και στρατηγικής σημασίας έργο που εσείς υπονομεύσατε, εσείς ουσιαστικά το απεντάξατε με την ολιγωρία σας τεσσεράμισι χρόνια, την εγκληματική σας ολιγωρία - , θα αξιοποιηθούν και στρατιωτικές εγκαταστάσεις. Αυτό το γνωρίζει η Ευρωπαϊκή Επιτροπή.</seg>
                    <seg xml:id="ParlaMint-GR_2021-01-27-S1-commons.seg2166">Ό,τι λοιπόν και να λέτε, όσα προσκόμματα και αν προσπαθείτε να δημιουργήσετε, σας δηλώνω κατηγορηματικά ότι το έργο αυτό θα συμβασιοποιηθεί εντός του 2021. Επομένως, όσα λόγια και αν λέτε, είναι λόγια κενού περιεχομένου.</seg>
                    <seg xml:id="ParlaMint-GR_2021-01-27-S1-commons.seg2167">Θέλω ειλικρινά να ευχαριστήσω και τους εξήντα τέσσερις συναδέλφους Βουλευτές που πήραν τον λόγο κατά τη σημερινή συνεδρίαση αλλά και όλους όσοι συμμετείχαν στη δημόσια διαβούλευση του νομοσχεδίου μας, γεγονός που αποδεικνύει ότι υπάρχει τεράστιο ενδιαφέρον για την ανάπτυξη του νησιωτικού χώρου. Άκουσα την κριτική σας. Άκουσα και τις προτάσεις σας.</seg>
                    <seg xml:id="ParlaMint-GR_2021-01-27-S1-commons.seg2168">Αυτό, όμως, που θέλω να δηλώσω και ως Υπουργός αυτής της Κυβέρνησης και ως Βουλευτής, αλλά κυρίως ως νησιώτης - και ξέρετε πολύ καλά ότι προσέχω πάρα πολύ τα λόγια μου - , θέλω, λοιπόν, να δηλώσω στον τελευταίο κάτοικο αυτής της χώρας, από τα Διαπόντια μέχρι το Καστελλόριζο και από την Κρήτη μέχρι τη Σαμοθράκη, ότι τα επόμενα χρόνια για τα νησιά μας θα είναι πολύ καλύτερα.</seg>
                    <seg xml:id="ParlaMint-GR_2021-01-27-S1-commons.seg2169">Και γιατί το λέω αυτό; Διότι η Κυβέρνηση έφερε ένα ολοκληρωμένο πλαίσιο κατάθεσης συγκεκριμένης πολιτικής για τον νησιωτικό χώρο. Διότι, προσέξτε, τι έλειπε όλα αυτά τα χρόνια; Το πλαίσιο έλειπε. Και τι περιγράφουμε; Περιγράφουμε συγκεκριμένους στόχους, μετρήσιμους στόχους, δείκτες για την περιφερειακή ανάπτυξη των νησιών μας και, βεβαίως, περιγράφουμε συγκεκριμένα χρηματοδοτικά εργαλεία. Κυρίως, όμως, περιγράφουμε μηχανισμούς ελέγχου αξιολόγησης της πολιτικής μας. Αυτό έλειπε, κυρίες και κύριοι συνάδελφοι, όλα αυτά τα χρόνια.</seg>
                    <seg xml:id="ParlaMint-GR_2021-01-27-S1-commons.seg2170">Και να σας πω και κάτι; Όλοι θα κριθούμε από το έργο μας και από τις πράξεις μας. Όλα κρίνονται στην πράξη. Και εδώ θα είμαστε σε έξι μήνες, που έχουμε την υποχρέωση να καταθέσουμε την εθνική στρατηγική, αμέσως μετά τη δημοσίευση του ΦΕΚ, να αξιολογήσουμε την πορεία υλοποίησης του συγκεκριμένου νομοσχεδίου.</seg>
                    <seg xml:id="ParlaMint-GR_2021-01-27-S1-commons.seg2171">Πραγματικά, δεν μου κάνει εντύπωση που ο ΣΥΡΙΖΑ κατέθεσε ονομαστική ψηφοφορία για συγκεκριμένες τροπολογίες αλλά και συγκεκριμένα άρθρα. Διότι το κόμμα της Αξιωματικής Αντιπολίτευσης συνεχίζει να έχει πολιτική αλλεργία σε οτιδήποτε εκσυγχρονιστικό, σε οτιδήποτε μεταρρυθμιστικό.</seg>
                    <seg xml:id="ParlaMint-GR_2021-01-27-S1-commons.seg2172">Και ξέρετε τι μου κάνει περισσότερη εντύπωση; Ότι δεν αποδέχεστε διεθνείς πρακτικές για ζητήματα που έχουν αποδειχθεί στην πράξη και ασφαλή και αξιόπιστα.</seg>
                    <seg xml:id="ParlaMint-GR_2021-01-27-S1-commons.seg2173">Η Κυβέρνησή μας, λοιπόν, υιοθετεί βέλτιστες πρακτικές και προωθεί ρυθμίσεις που αυξάνουν και την αποτελεσματικότητα αλλά και τη λειτουργικότητα. Διορθώνει αλληλοεπικαλύψεις αρμοδιοτήτων και λάθη της κυβέρνησης του ΣΥΡΙΖΑ. Και, βέβαια, προχωράμε σε ένα μεγάλο μεταρρυθμιστικό έργο, μία ολιστική αντιμετώπιση και σχεδιασμό για την ανάπτυξη των νησιών μας.</seg>
                    <seg xml:id="ParlaMint-GR_2021-01-27-S1-commons.seg2174">Λυπάμαι που ο ΣΥΡΙΖΑ είναι προσκολλημένος στο παρελθόν.</seg>
                    <seg xml:id="ParlaMint-GR_2021-01-27-S1-commons.seg2175">Εμείς, μαζί με τη μεγάλη πλειοψηφία των πολιτών, φροντίζουμε το μέλλον, το καλύτερο μέλλον που αξίζει σε όλους μας!</seg>
                    <seg xml:id="ParlaMint-GR_2021-01-27-S1-commons.seg2176">Ευχαριστώ πολύ, κύριε Πρόεδρε.</seg>
                </u>
                <u xml:id="ParlaMint-GR_2021-01-27-S1-commons.u404" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2177">Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων, των τροπολογιών και του συνόλου του σχεδίου νόμου του Υπουργείου Ναυτιλίας και Νησιωτικής Πολιτικής: «Ολοκληρωμένη θαλάσσια πολιτική στον νησιωτικό χώρο, διατάξεις για συμμόρφωση με υποχρεώσεις διεθνούς ναυσιπλοΐας και την αναβάθμιση Λ.Σ. - ΕΛ.ΑΚΤ. και ειδικές ρυθμίσεις για την ψηφιοποίηση και εν γένει ενίσχυση της ανταγωνιστικότητας της ελληνικής ναυτιλίας στη μετά - COVID εποχή».</seg>
                    <seg xml:id="ParlaMint-GR_2021-01-27-S1-commons.seg2178">Εισερχόμαστε στην ψήφιση επί της αρχής, των άρθρων, των τροπολογιών και του συνόλου του σχεδίου νόμου και η ψήφισή τους θα γίνει χωριστά.</seg>
                    <seg xml:id="ParlaMint-GR_2021-01-27-S1-commons.seg2179">Κυρίες και κύριοι συνάδελφοι, επί των άρθρων 22, 25 και 30 και επί των υπουργικών τροπολογιών 717/17 και 718/18 του σχεδίου νόμου έχει υποβληθεί αίτηση διεξαγωγής ονομαστικής ψηφοφορίας από Βουλευτές της Κοινοβουλευτικής Ομάδας του ΣΥΡΙΖΑ, της οποίας το κείμενο έχει ως εξής:</seg>
                </u>
                <u xml:id="ParlaMint-GR_2021-01-27-S1-commons.u405" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2180">Δεν θα αναγνώσω τον κατάλογο των υπογραφόντων την αίτηση ονομαστικής ψηφοφορίας Βουλευτών, διότι, λόγω των ειδικών συνθηκών, θεωρούμε ότι υπάρχει ο απαιτούμενος από τον Κανονισμό αριθμός για την υποβολή της.</seg>
                    <seg xml:id="ParlaMint-GR_2021-01-27-S1-commons.seg2181">Συνεπώς διακόπτουμε τη συνεδρίαση για δέκα (10΄) λεπτά, σύμφωνα με τον Κανονισμό.</seg>
                </u>
                <u xml:id="ParlaMint-GR_2021-01-27-S1-commons.u406" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2182">Κυρίες και κύριοι συνάδελφοι, συνεχίζεται η συνεδρίαση.</seg>
                    <seg xml:id="ParlaMint-GR_2021-01-27-S1-commons.seg2183">Στο σημείο αυτό θα διεξαχθεί ονομαστική ηλεκτρονική ψηφοφορία επί των άρθρων 22, 25, 30 και επί των υπουργικών τροπολογιών 717/17 και 718/18 του σχεδίου νόμου.</seg>
                    <seg xml:id="ParlaMint-GR_2021-01-27-S1-commons.seg2184">Παρακαλώ να ανοίξει το σύστημα της ηλεκτρονικής ψηφοφορίας.</seg>
                </u>
                <u xml:id="ParlaMint-GR_2021-01-27-S1-commons.u407" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2185">Θα ήθελα να σας ενημερώσω ότι έχουν έλθει στο Προεδρείο επιστολές και τηλεομοιοτυπίες (φαξ) συναδέλφων, σύμφωνα με το άρθρο 70Α του Κανονισμού της Βουλής, με τις οποίες γνωστοποιούν την ψήφο τους. Οι ψήφοι αυτές θα συνυπολογισθούν στην καταμέτρηση, η οποία θα ακολουθήσει.</seg>
                    <seg xml:id="ParlaMint-GR_2021-01-27-S1-commons.seg2186">Εφόσον έχετε ολοκληρώσει, παρακαλώ να κλείσει το σύστημα της ηλεκτρονικής ψηφοφορίας.</seg>
                </u>
                <u xml:id="ParlaMint-GR_2021-01-27-S1-commons.u408" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2187">Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας επί των άρθρων και επί των τροπολογιών.</seg>
                    <seg xml:id="ParlaMint-GR_2021-01-27-S1-commons.seg2188">Ψήφισαν συνολικά 300 Βουλευτές.</seg>
                    <seg xml:id="ParlaMint-GR_2021-01-27-S1-commons.seg2189">Επί του άρθρου 22:</seg>
                    <seg xml:id="ParlaMint-GR_2021-01-27-S1-commons.seg2190">Υπέρ του άρθρου, δηλαδή «ΝΑΙ», ψήφισαν 158 Βουλευτές.</seg>
                    <seg xml:id="ParlaMint-GR_2021-01-27-S1-commons.seg2191">Κατά του άρθρου, δηλαδή «ΟΧΙ», ψήφισαν 120 Βουλευτές.</seg>
                    <seg xml:id="ParlaMint-GR_2021-01-27-S1-commons.seg2192">«ΠΑΡΩΝ» ψήφισαν 22 Βουλευτές.</seg>
                    <seg xml:id="ParlaMint-GR_2021-01-27-S1-commons.seg2193">Συνεπώς το άρθρο 22 έγινε δεκτό κατά πλειοψηφία.</seg>
                    <seg xml:id="ParlaMint-GR_2021-01-27-S1-commons.seg2194">Επί του άρθρου 25:</seg>
                    <seg xml:id="ParlaMint-GR_2021-01-27-S1-commons.seg2195">Υπέρ του άρθρου, δηλαδή «ΝΑΙ», ψήφισαν 158 Βουλευτές.</seg>
                    <seg xml:id="ParlaMint-GR_2021-01-27-S1-commons.seg2196">Κατά του άρθρου, δηλαδή «ΟΧΙ», ψήφισαν 142 Βουλευτές.</seg>
                    <seg xml:id="ParlaMint-GR_2021-01-27-S1-commons.seg2197">«ΠΑΡΩΝ» ουδείς εψήφισε.</seg>
                    <seg xml:id="ParlaMint-GR_2021-01-27-S1-commons.seg2198">Συνεπώς το άρθρο 25 έγινε δεκτό κατά πλειοψηφία.</seg>
                    <seg xml:id="ParlaMint-GR_2021-01-27-S1-commons.seg2199">Επί του άρθρου 30:</seg>
                    <seg xml:id="ParlaMint-GR_2021-01-27-S1-commons.seg2200">Υπέρ του άρθρου, δηλαδή «ΝΑΙ», ψήφισαν 158 Βουλευτές.</seg>
                    <seg xml:id="ParlaMint-GR_2021-01-27-S1-commons.seg2201">Κατά του άρθρου, δηλαδή «ΟΧΙ», ψήφισαν 132 Βουλευτές.</seg>
                    <seg xml:id="ParlaMint-GR_2021-01-27-S1-commons.seg2202">«ΠΑΡΩΝ» ψήφισαν 10 Βουλευτές.</seg>
                    <seg xml:id="ParlaMint-GR_2021-01-27-S1-commons.seg2203">Συνεπώς το άρθρο 30 έγινε δεκτό κατά πλειοψηφία.</seg>
                    <seg xml:id="ParlaMint-GR_2021-01-27-S1-commons.seg2204">Επί της υπουργικής τροπολογίας με γενικό αριθμό 717 και ειδικό 17:</seg>
                    <seg xml:id="ParlaMint-GR_2021-01-27-S1-commons.seg2205">Υπέρ της υπουργικής τροπολογίας, δηλαδή «ΝΑΙ», ψήφισαν 158 Βουλευτές.</seg>
                    <seg xml:id="ParlaMint-GR_2021-01-27-S1-commons.seg2206">Κατά της υπουργικής τροπολογίας, δηλαδή «ΟΧΙ, ψήφισαν 142 Βουλευτές.</seg>
                    <seg xml:id="ParlaMint-GR_2021-01-27-S1-commons.seg2207">«ΠΑΡΩΝ» ουδείς εψήφισε.</seg>
                    <seg xml:id="ParlaMint-GR_2021-01-27-S1-commons.seg2208">Συνεπώς η υπουργική τροπολογία με γενικό αριθμό 717 και ειδικό 17 έγινε δεκτή κατά πλειοψηφία.</seg>
                    <seg xml:id="ParlaMint-GR_2021-01-27-S1-commons.seg2209">Επί της υπουργικής τροπολογίας με γενικό αριθμό 718 και ειδικό 18:</seg>
                    <seg xml:id="ParlaMint-GR_2021-01-27-S1-commons.seg2210">Υπέρ της υπουργικής τροπολογίας, δηλαδή «ΝΑΙ», ψήφισαν 158 Βουλευτές.</seg>
                    <seg xml:id="ParlaMint-GR_2021-01-27-S1-commons.seg2211">Κατά της υπουργικής τροπολογίας, δηλαδή «ΟΧΙ, ψήφισαν 142 Βουλευτές.</seg>
                    <seg xml:id="ParlaMint-GR_2021-01-27-S1-commons.seg2212">«ΠΑΡΩΝ» ουδείς εψήφισε.</seg>
                    <seg xml:id="ParlaMint-GR_2021-01-27-S1-commons.seg2213">Συνεπώς η υπουργική τροπολογία με γενικό αριθμό 718 και ειδικό 18 έγινε δεκτή κατά πλειοψηφία.</seg>
                    <seg xml:id="ParlaMint-GR_2021-01-27-S1-commons.seg2214">Οι θέσεις των Βουλευτών, όπως αποτυπώθηκαν κατά την ψήφιση με το ηλεκτρονικό σύστημα, καταχωρίζονται στα Πρακτικά της σημερινής συνεδρίασης και έχουν ως εξής:</seg>
                </u>
                <u xml:id="ParlaMint-GR_2021-01-27-S1-commons.u409" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2215">Μετά την ολοκλήρωση της ονομαστικής ηλεκτρονικής ψηφοφορίας προχωρούμε στην ψήφιση επί της αρχής, των υπολοίπων άρθρων, των τροπολογιών και του συνόλου του νομοσχεδίου.</seg>
                    <seg xml:id="ParlaMint-GR_2021-01-27-S1-commons.seg2216">Παρακαλούνται οι εισηγητές και οι ειδικοί αγορητές να καταθέσουν στο Προεδρείο τα έγγραφα με τις ψήφους τους, προκειμένου να συμπεριληφθούν στα επίσημα Πρακτικά της Βουλής.</seg>
                </u>
                <u xml:id="ParlaMint-GR_2021-01-27-S1-commons.u410" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2217">Συνεπώς, μετά την ολοκλήρωση της ψηφοφορίας, το σχέδιο νόμου του Υπουργείου Ναυτιλίας και Νησιωτικής Πολιτικής: «Ολοκληρωμένη θαλάσσια πολιτική στον νησιωτικό χώρο, διατάξεις για συμμόρφωση με υποχρεώσεις διεθνούς ναυσιπλοΐας και την αναβάθμιση Λ.Σ. - ΕΛ.ΑΚΤ. και ειδικές ρυθμίσεις για την ψηφιοποίηση και εν γένει ενίσχυση της ανταγωνιστικότητας της ελληνικής ναυτιλίας στη μετά - COVID εποχή», έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:</seg>
                </u>
                <u xml:id="ParlaMint-GR_2021-01-27-S1-commons.u411" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2218">Παρακαλώ το Σώμα να εξουσιοδοτήσει το Προεδρείο για την υπ' ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</seg>
                </u>
                <vocal type="shouting">
                    <desc>Μάλιστα, μάλιστα.</desc>
                </vocal>
                <u xml:id="ParlaMint-GR_2021-01-27-S1-commons.u412" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2219">Η ζητηθείσα εξουσιοδότηση παρεσχέθη.</seg>
                    <seg xml:id="ParlaMint-GR_2021-01-27-S1-commons.seg2220">Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</seg>
                </u>
                <vocal type="shouting">
                    <desc>Μάλιστα, μάλιστα.</desc>
                </vocal>
                <u xml:id="ParlaMint-GR_2021-01-27-S1-commons.u413" ana="#chair" who="#ΑΒΔΕΛΑΣ_ΚΩΝΣΤΑΝΤΙΝΟΥ_ΑΠΟΣΤΟΛΟΣ">
                    <seg xml:id="ParlaMint-GR_2021-01-27-S1-commons.seg2221">Με τη συναίνεση του Σώματος και ώρα 23.55΄ λύεται η συνεδρίαση για αύριο, ημέρα Πέμπτη 28 Ιανουαρίου 2021 και ώρα 10.00΄, με αντικείμενο εργασιών του Σώματος: νομοθετική εργασία: μόνη συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Υγείας: «Κύρωση α) της από 11.12.2020 Σύμβασης Δωρεάς μεταξύ του Ελληνικού Δημοσίου, του Κοινωφελούς Ιδρύματος με την επωνυμία «Κοινωφελές Ίδρυμα Ιωάννη Σ. Λάτση (John S. Latsis Public Benefit Foundation)» και του N.Π.Δ.Δ. με την επωνυμία «Γενικό Νοσοκομείο Αθηνών “Γ. ΓΕΝΝΗΜΑΤΑΣ”» και β) της από 9.12.2020 Σύμβασης Δωρεάς μεταξύ του Ελληνικού Δημοσίου, της 4ης Υ.Πε. Μακεδονίας και Θράκης, του Αντικαρκινικού Νοσοκομείου Θεσσαλονίκης «Θεαγένειο», της κ. Άννας Μαρίας Λουίζας Ιωάννη Λάτση και της Ελληνικής Αντικαρκινικής Εταιρείας και λοιπές διατάξεις του Υπουργείου Υγείας», σύμφωνα με τη συμπληρωματική ημερήσια διάταξη που έχει διανεμηθεί.</seg>
                </u>
            </div>
        </body>
    </text>
</TEI>
