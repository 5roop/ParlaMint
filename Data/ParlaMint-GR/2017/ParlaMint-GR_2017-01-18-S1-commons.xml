<?xml version="1.0" encoding="UTF-8" standalone="yes"?>
<TEI xmlns="http://www.tei-c.org/ns/1.0" xml:id="ParlaMint-GR_2017-01-18-S1-commons" xml:lang="el" ana="#parla.sitting #reference">
    <teiHeader>
        <fileDesc>
            <titleStmt>
                <title type="main" xml:lang="el">Ελληνικό κοινοβουλευτικό σώμα κειμένου ParlaMint-GR, συνεδρίαση ΝΖ [ParlaMint]</title>
                <title type="main" xml:lang="en">Greek parliamentary corpus ParlaMint-GR, session 57 [ParlaMint]</title>
                <title type="sub" xml:lang="el">Πρακτικά της ολομέλειας του ελληνικού κοινοβουλίου, κοινοβουλευτική περίοδος ΙΖ, σύνοδος Β, συνεδρίαση ΝΖ, 2017-01-18</title>
                <title type="sub" xml:lang="en">Minutes of the assembly of the greek parliament, Term 17, session 2, sitting 57, 2017-01-18</title>
                <meeting n="ΙΖ" corresp="#PoGR" ana="#parla.unicameral #parla.term #PoGR.ΙΖ"/>
                <respStmt>
                    <persName>Δημήτρης Γκούμας</persName>
                    <persName>Βασίλης Παπαβασιλείου</persName>
                    <persName>Προκόπης Προκοπίδης</persName>
                    <resp xml:lang="el">TEI κωδικοποίηση</resp>
                    <resp xml:lang="en">TEI corpus encoding</resp>
                </respStmt>
                <respStmt>
                    <persName>Μαρία Γαβριηλίδου</persName>
                    <persName>Στέλιος Πιπερίδης</persName>
                    <resp xml:lang="el">Επιστημονικός υπεύθυνος</resp>
                    <resp xml:lang="en">Scientific supervisor</resp>
                </respStmt>
                <funder>
                    <orgName xml:lang="el">Γλωσσική ερευνητική υποδομή CLARIN</orgName>
                    <orgName xml:lang="en">The CLARIN research infrastructure</orgName>
                </funder>
            </titleStmt>
            <editionStmt>
                <edition>2.1</edition>
            </editionStmt>
            <extent>
                <measure xml:lang="el" unit="speeches" quantity="140">140 ομιλίες</measure>
                <measure xml:lang="en" unit="speeches" quantity="140">140 speeches</measure>
                <measure xml:lang="el" unit="words" quantity="46463">46463 λέξεις</measure>
                <measure xml:lang="en" unit="words" quantity="46463">46463 words</measure>
            </extent>
            <publicationStmt>
                <publisher>
                    <orgName xml:lang="el">Γλωσσική ερευνητική υποδομή CLARIN</orgName>
                    <orgName xml:lang="en">The CLARIN research infrastructure</orgName>
                    <ref target="https://www.clarin.eu/">www.clarin.eu</ref>
                </publisher>
                <idno subtype="handle" type="URI">http://hdl.handle.net/11356/1432</idno>
                <availability status="free">
                    <licence>http://creativecommons.org/licenses/by/4.0/</licence>
                    <p>
                        This work is licensed under the 
                        <ref target="http://creativecommons.org/licenses/by/4.0/">Creative Commons Attribution 4.0 International License</ref>
                        .
                    </p>
                    <p>
                        Το παρόν έργο διέπεται από την άδεια 
                        <ref target="http://creativecommons.org/licenses/by/4.0/">Creative Commons Attribution 4.0 International License</ref>
                        .
                    </p>
                </availability>
                <date when="2022-03-28">2022-03-28</date>
            </publicationStmt>
            <sourceDesc>
                <bibl>
                    <title type="main" xml:lang="en">Minutes of the assembly of the greek parliament, 2017-01-18</title>
                    <title type="main" xml:lang="el">Πρακτικά της ολομέλειας του ελληνικού κοινοβουλίου, 2017-01-18</title>
                    <idno type="URI">https://www.hellenicparliament.gr/Praktika/Synedriaseis-Olomeleias</idno>
                    <date when="2017-01-18"/>
                </bibl>
            </sourceDesc>
        </fileDesc>
        <encodingDesc>
            <projectDesc>
                <p xml:lang="en">
                    <ref target="https://www.clarin.eu/content/parlamint">ParlaMint</ref>
                </p>
                <p xml:lang="el">
                    <ref target="https://www.clarin.eu/content/parlamint">ParlaMint</ref>
                </p>
            </projectDesc>
            <tagsDecl>
                <namespace name="http://www.tei-c.org/ns/1.0">
                    <tagUsage gi="text" occurs="1"/>
                    <tagUsage gi="body" occurs="1"/>
                    <tagUsage gi="div" occurs="1"/>
                    <tagUsage gi="u" occurs="140"/>
                    <tagUsage gi="seg" occurs="990"/>
                    <tagUsage gi="desc" occurs="1"/>
                    <tagUsage gi="vocal" occurs="1"/>
                </namespace>
            </tagsDecl>
        </encodingDesc>
        <profileDesc>
            <settingDesc>
                <setting>
                    <name type="city">ΑΘΗΝΑ</name>
                    <name type="country" key="GR">ΕΛΛΑΔΑ</name>
                    <date when="2017-01-18" ana="#parla.sitting">2017-01-18</date>
                </setting>
            </settingDesc>
        </profileDesc>
    </teiHeader>
    <text ana="#reference">
        <body>
            <div type="debateSection">
                <u xml:id="ParlaMint-GR_2017-01-18-S1-commons.u1" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg1">Κυρίες και κύριοι συνάδελφοι, παρ' ότι δεν έχει ξεκινήσει ακόμα τυπικά και ουσιαστικά η συνεδρίαση και επειδή ήταν πάρα πολύ συνεπείς οι νεαροί φίλοι και συμπολίτες μας μαθητές, θα ήθελα να πω στην Αίθουσα ότι γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα μαθητές και μαθήτριες και τρεις εκπαιδευτικοί συνοδοί τους από το 3ο Γυμνάσιο Υμηττού.</seg>
                    <seg xml:id="ParlaMint-GR_2017-01-18-S1-commons.seg2">Η Βουλή σάς καλωσορίζει.</seg>
                    <seg xml:id="ParlaMint-GR_2017-01-18-S1-commons.seg3">Επίσης, κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία δεκαεπτά μαθήτριες και μαθητές και δύο συνοδοί εκπαιδευτικοί από το Γενικό Λύκειο της Βάρης.</seg>
                    <seg xml:id="ParlaMint-GR_2017-01-18-S1-commons.seg4">Η Βουλή σάς καλωσορίζει.</seg>
                    <seg xml:id="ParlaMint-GR_2017-01-18-S1-commons.seg5">Ουσιαστικά είστε παρόντες και παρούσες στην προετοιμασία για την έναρξη της συζήτησης σε επίπεδο Αρχηγών που θα γίνει στη Βουλή. Η καθυστέρηση έχει κάποιους εύλογους λόγους, στους οποίους δεν είναι της ώρας για να αναφερθώ. Σας ευχαριστούμε πολύ για την παρουσία σας.</seg>
                    <seg xml:id="ParlaMint-GR_2017-01-18-S1-commons.seg6">ΑΛΛΑΓΗΣ ΣΕΛΙΔΑΣ ΛΟΓΩ ΑΛΛΑΓΗΣ ΘΕΜΑΤΟΣ</seg>
                </u>
                <u xml:id="ParlaMint-GR_2017-01-18-S1-commons.u2" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg7">Κυρίες και κύριοι συνάδελφοι, αρχίζει η συνεδρίαση.</seg>
                    <seg xml:id="ParlaMint-GR_2017-01-18-S1-commons.seg8">Έχω την τιμή να ανακοινώσω στο Σώμα το δελτίο επικαίρων ερωτήσεων της Πέμπτης 19 Ιανουαρίου 2017.</seg>
                    <seg xml:id="ParlaMint-GR_2017-01-18-S1-commons.seg9">Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)</seg>
                    <seg xml:id="ParlaMint-GR_2017-01-18-S1-commons.seg10">1. Η με αριθμό 340/16-1-2017 επίκαιρη ερώτηση της Βουλευτού Αιτωλοακαρνανίας του Συνασπισμού Ριζοσπαστικής Αριστεράς κ. Μαρίας Τριανταφύλλου προς τον Υπουργό Εσωτερικών, σχετικά με τα προβλήματα στην υδροδότηση του Αιτωλικού Αιτωλοακαρνανίας που απειλούν την υγεία των κατοίκων του.</seg>
                    <seg xml:id="ParlaMint-GR_2017-01-18-S1-commons.seg11">2. Η με αριθμό 334/13-1-2017 επίκαιρη ερώτηση του Βουλευτή Άρτας της Νέας Δημοκρατίας κ. Γεωργίου Στύλιου προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων δράσης για την αντιμετώπιση της γρίπης των πτηνών.</seg>
                    <seg xml:id="ParlaMint-GR_2017-01-18-S1-commons.seg12">3. Η με αριθμό 338/13-1-2017 επίκαιρη ερώτηση του Βουλευτή Α΄ Πειραιώς του Λαϊκού Συνδέσμου - Χ ρυσή Αυγή κ. Νικολάου Κούζηλου προς τον Υπουργό Ναυτιλίας και Νησιωτικής Πολιτικής, σχετικά με την προοπτική κατοικήσεως των είκοσι οκτώ νησιών που αναβαθμίζει την εθνική ελληνική κυριαρχία και ενισχύει τα κυριαρχικά δικαιώματα της χώρας.</seg>
                    <seg xml:id="ParlaMint-GR_2017-01-18-S1-commons.seg13">4. Η με αριθμό 337/13-1-2017 επίκαιρη ερώτηση του Ε΄ Αντιπροέδρου της Βουλής και Βουλευτή Δωδεκανήσου της Δημοκρατικής Συμπαράταξης ΠΑΣΟΚ - ΔΗΜΑΡ κ. Δημητρίου Κρεμαστινού προς τον Υπουργό Υγείας, σχετικά με το εύρος εφαρμογής της τηλεϊατρικής στην Ελλάδα.</seg>
                    <seg xml:id="ParlaMint-GR_2017-01-18-S1-commons.seg14">5. Η με αριθμό 342/16-1-2017 επίκαιρη ερώτηση του Βουλευτή Μαγνησίας του Κομμουνιστικού Κόμματος Ελλάδας κ. Κωνσταντίνου Στεργίου προς τον Υπουργό Εσωτερικών, σχετικά με την άμεση αντιμετώπιση των προβλημάτων από την πρόσφατη κακοκαιρία στη Σκόπελο και την Αλόννησο.</seg>
                    <seg xml:id="ParlaMint-GR_2017-01-18-S1-commons.seg15">6. Η με αριθμό 341/16-1-2017 επίκαιρη ερώτηση του Βουλευτή Β΄ Πειραιώς των Ανεξαρτήτων Ελλήνων κ. Δημητρίου Καμμένου προς τον Υπουργό Οικονομικών, σχετικά με τη μεταφορά χρηστών της ΔΕΗ σε εταιρείες εναλλακτικών παρόχων ηλεκτρικής ενέργειας.</seg>
                    <seg xml:id="ParlaMint-GR_2017-01-18-S1-commons.seg16">7. Η με αριθμό 332/12-1-2017 επίκαιρη ερώτηση του Βουλευτή Λάρισας του Ποταμιού κ. Κωνσταντίνου Μπαργιώτα προς τον Υπουργό Περιβάλλοντος και Ενέργειας, σχετικά με την ολοκλήρωση των έργων στη Μεσοχώρα του Νομού Τρικάλων.</seg>
                    <seg xml:id="ParlaMint-GR_2017-01-18-S1-commons.seg17">Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)</seg>
                    <seg xml:id="ParlaMint-GR_2017-01-18-S1-commons.seg18">1. Η με αριθμό 335/13-1-2017 επίκαιρη ερώτηση της Βουλευτού Σερρών της Νέας Δημοκρατίας κ. Φωτεινής Αραμπατζή προς την Υπουργό Τουρισμού, σχετικά με την καθίζηση της τουριστικής οικονομίας της Σάμου και των υπολοίπων νησιών του βορειοανατολικού Αιγαίου εξαιτίας της κυβερνητικής αδιαφορίας.</seg>
                    <seg xml:id="ParlaMint-GR_2017-01-18-S1-commons.seg19">2. Η με αριθμό 339/13-1-2017 επίκαιρη ερώτηση της Βουλευτού Β΄ Αθηνών του Λαϊκού Συνδέσμου - Χρυσή Αυγή κ. Ελένης Ζαρούλια προς τον Υπουργό Εσωτερικών, σχετικά με την τρομοκρατική επίθεση με καλάσνικοφ κατά των ανδρών των ΜΑΤ.</seg>
                    <seg xml:id="ParlaMint-GR_2017-01-18-S1-commons.seg20">3. Η με αριθμό 333/12-1-2017 επίκαιρη ερώτηση του Βουλευτή Αχαΐας της Δημοκρατικής Συμπαράταξης ΠΑΣΟΚ - ΔΗΜΑΡ κ. Θεόδωρου Παπαθεοδώρου προς τον Υπουργό Ψηφιακής Πολιτικής, Τηλεπικοινωνιών και Ενημέρωσης, σχετικά με την χρηματοδότηση δημοσιογράφων και ιστοσελίδων.</seg>
                    <seg xml:id="ParlaMint-GR_2017-01-18-S1-commons.seg21">4. Η με αριθμό 343/16-1-2017 επίκαιρη ερώτηση του Βουλευτή Λέσβου του Κομμουνιστικού Κόμματος Ελλάδας κ. Σταύρου Τάσσου προς τον Υπουργό Αγροτικής Ανάπτυξης και Τροφίμων, σχετικά με την αποζημίωση στο 100% των αγροτών και των κτηνοτρόφων της Λέσβου για τις μεγάλες ζημιές από τον χιονιά και τον παγετό.</seg>
                    <seg xml:id="ParlaMint-GR_2017-01-18-S1-commons.seg22">5. Η με αριθμό 336/13-1-2017 επίκαιρη ερώτηση του Βουλευτή Αττικής του Ποταμιού κ. Γεωργίου Μαυρωτά προς τον Υπουργό Παιδείας, Έρευνας και Θρησκευμάτων, σχετικά με την υποχρηματοδότηση του Εθνικού Μετσόβιου Πολυτεχνείου.</seg>
                    <seg xml:id="ParlaMint-GR_2017-01-18-S1-commons.seg23">6. Η με αριθμό 313/5-1-2017 επίκαιρη ερώτηση της Βουλευτού Β΄ Πειραιώς της Ένωσης Κεντρώων κ. Θεοδώρας Μεγαλοοικονόμου προς τον Υπουργό Υγείας, σχετικά με τον κίνδυνο να μείνουν χωρίς θεραπείες τα παιδιά και οι έφηβοι της ειδικής αγωγής.</seg>
                    <seg xml:id="ParlaMint-GR_2017-01-18-S1-commons.seg24">ΑΝΑΦΟΡΕΣ - ΕΡΩΤΗΣΕΙΣ (Άρθρο 130 παράγραφος 5 του Κανονισμού της Βουλής)</seg>
                    <seg xml:id="ParlaMint-GR_2017-01-18-S1-commons.seg25">1. Η με αριθμό 91/5-10-2016 ερώτηση του Δ΄ Αντιπροέδρου της Βουλής και Βουλευτή Α΄ Αθηνών της Νέας Δημοκρατίας κ. Νικήτα Κακλαμάνη προς τον Υπουργό Μεταναστευτικής Πολιτικής, σχετικά με το πρόγραμμα ενοικίασης διαμερισμάτων σε πρόσφυγες από την Εταιρεία Ανάπτυξης και Τουριστικής Προβολής Αθηνών (ΕΑΤΑ).</seg>
                    <seg xml:id="ParlaMint-GR_2017-01-18-S1-commons.seg26">Κυρίες και κύριοι συνάδελφοι, εισερχόμαστε στην ΕΙΔΙΚΗ ΗΜΕΡΗΣΙΑ ΔΙΑΤΑΞΗ</seg>
                    <seg xml:id="ParlaMint-GR_2017-01-18-S1-commons.seg27">Συζήτηση προ ημερησίας διατάξεως, σύμφωνα με το άρθρο 143 του Κανονισμού της Βουλής, με πρωτοβουλία της Προέδρου της Κοινοβουλευτικής Ομάδας της Δημοκρατικής Συμπαράταξης ΠΑΣΟΚ - ΔΗΜΑΡ κ. Φωτεινής (Φώφης) Γεννηματά, σε επίπεδο Αρχηγών Κομμάτων, σχετικά με τον πρωτογενή τομέα και τους αγρότες.</seg>
                    <seg xml:id="ParlaMint-GR_2017-01-18-S1-commons.seg28">Σύμφωνα με το άρθρο 143 παράγραφος 4 του Κανονισμού της Βουλής, η διάρκεια της αγόρευσης του Πρωθυπουργού κ. Αλέξη Τσίπρα και της Προέδρου της Δημοκρατικής Συμπαράταξης ΠΑΣΟΚ - ΔΗΜΑΡ κ. Φωτεινής Γεννηματά, με πρωτοβουλία της οποίας πραγματοποιείται η σημερινή συζήτηση, είναι είκοσι πέντε λεπτά της ώρας. Η διάρκεια αγόρευσης των Προέδρων των Κοινοβουλευτικών Ομάδων, της Νέας Δημοκρατίας και Αρχηγού της Αξιωματικής Αντιπολίτευσης κ. Κυριάκου Μητσοτάκη, του Λαϊκού Συνδέσμου - Χρυσή Αυγή κ. Νικολάου Μιχαλολιάκου, του Κομμουνιστικού Κόμματος Ελλάδας κ. Δημητρίου Κουτσούμπα, των Ανεξαρτήτων Ελλήνων κ. Παναγιώτη Καμμένου, της Ένωσης Κεντρώων κ. Βασιλείου Λεβέντη και του Ποταμιού κ. Σταύρου Θεοδωράκη είναι είκοσι λεπτά της ώρας για τον καθένα.</seg>
                    <seg xml:id="ParlaMint-GR_2017-01-18-S1-commons.seg29">Στη συζήτηση συμμετέχουν έως δύο Υπουργοί. Η διάρκεια αγόρευσης των Υπουργών είναι μέχρι δέκα λεπτά της ώρας. Ο χρόνος ομιλίας του Υπουργού που παρεμβαίνει στο στάδιο των κυρίων αγορεύσεων ή των δευτερολογιών πριν ολοκληρωθούν οι αγορεύσεις ή οι δευτερολογίες των Προέδρων των Κοινοβουλευτικών Ομάδων, περιορίζεται στο ήμισυ του χρόνου που δικαιούται.</seg>
                    <seg xml:id="ParlaMint-GR_2017-01-18-S1-commons.seg30">Δικαίωμα δευτερολογίας έχουν για δεκαπέντε λεπτά της ώρας ο Πρωθυπουργός και για δέκα λεπτά της ώρας οι Πρόεδροι των Κοινοβουλευτικών Ομάδων και οι Υπουργοί.</seg>
                    <seg xml:id="ParlaMint-GR_2017-01-18-S1-commons.seg31">Τέλος, ο Πρωθυπουργός μπορεί να τριτολογήσει για πέντε λεπτά της ώρας.</seg>
                    <seg xml:id="ParlaMint-GR_2017-01-18-S1-commons.seg32">Εξ όσων γνωρίζω, δεν θα μπορέσει να παραστεί ο Πρόεδρος των Ανεξαρτήτων Ελλήνων και Υπουργός κ. Παναγιώτης Καμμένος. Δεν είναι δυνατό να υπάρξει αντικατάσταση από τον Κοινοβουλευτικό Εκπρόσωπο του κόμματος, όπως ζητήθηκε.</seg>
                    <seg xml:id="ParlaMint-GR_2017-01-18-S1-commons.seg33">Ο Πρωθυπουργός κ. Αλέξης Τσίπρας έχει τον λόγο.</seg>
                </u>
                <u xml:id="ParlaMint-GR_2017-01-18-S1-commons.u3" ana="#regular" who="#ΤΣΙΠΡΑΣ_ΠΑΥΛΟΥ_ΑΛΕΞΙΟΣ">
                    <seg xml:id="ParlaMint-GR_2017-01-18-S1-commons.seg34">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2017-01-18-S1-commons.seg35">Κυρίες και κύριοι συνάδελφοι, θα ήθελα να καλωσορίσω αυτή την πρωτοβουλία από τη πλευρά της Προέδρου του ΠΑΣΟΚ για την διεξαγωγή συζήτησης προ ημερησίας διατάξεως για τα αγροτικά ζητήματα.</seg>
                    <seg xml:id="ParlaMint-GR_2017-01-18-S1-commons.seg36">Επιτρέψτε μου, όμως, για τρία λεπτά, καθότι η συγκυρία είναι πολύ πυκνή, να πω δυο λόγια για τις εν εξελίξει διαπραγματεύσεις για το Κυπριακό. Η Διάσκεψη της Γενεύης συνεχίζεται σήμερα, μετά από ένα διάλειμμα μερικών ημερών, συνεχίζεται σε τεχνικό, διπλωματικό επίπεδο.</seg>
                    <seg xml:id="ParlaMint-GR_2017-01-18-S1-commons.seg37">Η ελληνική Κυβέρνηση συνεχίζει σε στενή επικοινωνία και συντονισμό με την Κυβέρνηση της Κύπρου και τον Πρόεδρο Αναστασιάδη μια σκληρή και επίπονη προσπάθεια να βρεθεί μια δίκαιη και βιώσιμη λύση που θα είναι προς όφελος του συνόλου του κυπριακού λαού, μια λύση χωρίς εγγυήσεις και με την αποχώρηση των τουρκικών κατοχικών στρατευμάτων από την Κύπρο.</seg>
                    <seg xml:id="ParlaMint-GR_2017-01-18-S1-commons.seg38">Καθ' όλη τη διάρκεια των συνομιλιών προσπαθήσαμε να καλλιεργήσουμε κλίμα συνεννόησης και ορθολογικής συζήτησης τόσο στο εσωτερικό, που νομίζω ότι σε μεγάλο βαθμό αυτό επιτεύχθηκε, όσο όμως και στο εξωτερικό, δηλαδή στην επαφή μας με διεθνείς οργανισμούς και θεσμούς, με τον Οργανισμό Ηνωμένων Εθνών, αλλά και με την Ευρωπαϊκή Ένωση, και να παίξουμε εποικοδομητικό ρόλο στη διαδικασία της διαπραγμάτευσης χωρίς, όμως, να υποχωρούμε από τις δίκαιες θέσεις μας.</seg>
                    <seg xml:id="ParlaMint-GR_2017-01-18-S1-commons.seg39">Χωρίς να έχουμε φτάσει σε ένα σημείο όπου θα μπορούσαμε να πούμε ότι διαφαίνεται ορίζοντας λύσης άμεσα, πρέπει να πούμε ότι έχουμε σημαντικές εξελίξεις. Για πρώτη φορά μετά το 1974 ανταλλάχθηκαν χάρτες μεταξύ Ελληνοκυπρίων και Τουρκοκυπρίων, αν και οι διαφορές παραμένουν. Επίσης, για πρώτη φορά μπήκαν στην ατζέντα της διαπραγμάτευσης τα θέματα των εγγυήσεων και της ασφάλειας. Κι αυτό είναι μια μεγάλη διπλωματική επιτυχία. Επίσης, η Ευρωπαϊκή Ένωση παίζει πλέον ενεργό ρόλο στις διαπραγματεύσεις πράγμα που είναι κατά την άποψή μας πολύ θετική εξέλιξη.</seg>
                    <seg xml:id="ParlaMint-GR_2017-01-18-S1-commons.seg40">Χωρίς, λοιπόν, να είμαστε υπεραισιόδοξοι, αλλά με σύνεση και υπευθυνότητα, όπως αρμόζει στο σημείο αυτό που βρισκόμαστε, συνεχίζουμε μια σκληρή δουλειά με χαμηλούς τόνους, χωρίς όμως φοβικότητα, χωρίς ιδεοληψίες. Προχωράμε βήμα το βήμα. Και ελπίζω να έχουμε θετικές εξελίξεις το επόμενο διάστημα σε ένα τεράστιας, κρίσιμης σημασίας εθνικό θέμα.</seg>
                    <seg xml:id="ParlaMint-GR_2017-01-18-S1-commons.seg41">Όμως οι εξελίξεις οι θετικές δεν εξαρτώνται μόνο από τη δική μας προσπάθεια. Προϋπόθεση είναι και η άλλη πλευρά του τραπεζιού και ιδιαίτερα η Τουρκία, να προσέλθει στη διαπραγμάτευση με παρόμοιο πνεύμα, να αφήσει στην άκρη την επιθετική ρητορική και να δουλέψει σοβαρά και υπεύθυνα. Αυτό πάντως που είναι δεδομένο είναι ότι εμείς θα βρισκόμαστε πάντοτε στο πλάι του κυπριακού λαού και θα υποστηρίζουμε τις ειλικρινείς προσπάθειες για μια δίκαιη και βιώσιμη λύση στο πλαίσιο των αποφάσεων του ΟΗΕ, αλλά και της ιδιότητας της Κύπρου ως κράτους - μέλους της Ευρωπαϊκής Ένωσης.</seg>
                    <seg xml:id="ParlaMint-GR_2017-01-18-S1-commons.seg42">Θα ήθελα κι απ' αυτό εδώ το Βήμα να πω ότι θα είμαι διαρκώς στη διάθεση των κομμάτων και των αρχηγών των κομμάτων τόσο εγώ όσο και ο Υπουργός Εξωτερικών, γιατί είναι αυτονόητο ότι σε αυτή την κρίσιμη και ευαίσθητη φάση των συνομιλιών πρέπει να υπάρχει και θα υπάρχει πλήρης αναλυτική και ειλικρινής ενημέρωση σε όλα τα κόμματα για τις εξελίξεις.</seg>
                    <seg xml:id="ParlaMint-GR_2017-01-18-S1-commons.seg43">Μετά απ' αυτή τη μικρή εισαγωγή να έρθω στο θέμα μας. Θέλω, λοιπόν, ξανά να πω ότι καλωσορίζω ειλικρινά το ενδιαφέρον των κομμάτων της Αντιπολίτευσης για τα ζητήματα που αφορούν στον αγροτικό κόσμο.</seg>
                    <seg xml:id="ParlaMint-GR_2017-01-18-S1-commons.seg44">Θέλω να καλωσορίσω ιδιαίτερα το ενδιαφέρον τόσο του ΠΑΣΟΚ, που ζήτησε τη συζήτηση, αλλά και της Νέας Δημοκρατίας, δηλαδή των κομμάτων που κυβέρνησαν τον τόπο τις τελευταίες δεκαετίες από το 1974 έως το 2015 ασκώντας, ιδιαίτερα τα τελευταία είκοσι χρόνια, μια πολιτική τα αποτελέσματα της οποίας τα γνωρίζουμε όλοι. Νομίζω ότι, μιας και μιλάμε για τα αγροτικά, τα γνωρίζουν οι ίδιοι οι αγρότες.</seg>
                    <seg xml:id="ParlaMint-GR_2017-01-18-S1-commons.seg45">Μιλάμε για μια πολιτική δεκαετιών που υπονόμευσε συστηματικά την παραγωγικότητα και τη βιωσιμότητα του αγροτικού τομέα, μια πολιτική που αξιοποίησε συστηματικά και πολλές φορές με κυνισμό, σημαντικά χρηματοδοτικά εργαλεία, ευρωπαϊκά χρηματοδοτικά εργαλεία και τις ενισχύσεις, όχι για την παραγωγική ανασυγκρότηση του χώρου, αλλά για τη συγκρότηση τεράστιων πελατειακών δικτύων. Άλλωστε, βασική αρχή αυτής της πολιτικής ήταν η αποσύνδεση των επιδοτήσεων από την παραγωγή. Μια πολιτική που μετέτρεψε μια σειρά από αγροτικούς συνεταιρισμούς, το βασικό εργαλείο για να υπάρξει ουσιαστική πολιτική στον χώρο του πρωτογενούς τομέα, σε άντρα πελατειακής διαπλοκής και διαφθοράς, δυσφημώντας το συνεταιριστικό κίνημα. Μιλάμε για μια πολιτική που εν τέλει υπηρέτησε τους κερδοσκόπους και τα κυκλώματα των μεσαζόντων σε βάρος του αγροτικού εισοδήματος.</seg>
                    <seg xml:id="ParlaMint-GR_2017-01-18-S1-commons.seg46">Με αυτή την πολιτική, υπονομεύτηκε για δεκαετίες ένας από τους πιο σημαντικούς παραγωγικούς τομείς της οικονομίας μας και οι βασικοί κερδισμένοι ήταν τα κόμματα που κυβερνούσαν και το πελατειακό κράτος που οικοδόμησαν, όχι ο πρωτογενής τομέας παραγωγής και οι αγρότες. Στηθήκανε ευρύτατα πελατειακά δίκτυα, αντλήθηκαν σημαντικά πολιτικά οφέλη, αλλά η πολιτική αυτή τελικά ήταν κοντόφθαλμη και καταστροφική, διότι έθεσε εκτός συζήτησης τη δυνατότητα να παράγει η χώρα μας ανταγωνιστικά προϊόντα, αγροτικά προϊόντα ποιότητας και μάλιστα σε ανταγωνιστικό κόστος, δηλαδή, προϊόντα που να μπορούν να πωληθούν στην εγχώρια, αλλά και στις ξένες αγορές χωρίς υπέρμετρη προστασία και κρατικές επιχορηγήσεις.</seg>
                    <seg xml:id="ParlaMint-GR_2017-01-18-S1-commons.seg47">Και κάθε φορά που οι αγρότες έφθαναν μπροστά στα αδιέξοδα αυτής της πολιτικής, ερχόντουσαν σε σύγκρουση με τις κυβερνήσεις, αλλά και με πρόθυμα μέσα ενημέρωσης, τότε, να εξαπολύσουν οργανωμένες επιθέσεις ενάντια στην πλειοψηφία του αγροτικού κόσμου και στην αξιοπρέπειά τους, μιλώντας πολλές φορές τότε στις αντίστοιχες αγροτικές κινητοποιήσεις για «παρασιτισμό», «πολυτελή αυτοκίνητα» και για το «ζεστό χρήμα των επιδοτήσεων που σπαταλιέται στα ξενυχτάδικα του κάμπου». Τα θυμόμαστε όλα αυτά.</seg>
                    <seg xml:id="ParlaMint-GR_2017-01-18-S1-commons.seg48">Φυσικά, τώρα, είναι εύκολο αυτοί που τότε έλεγαν αυτά να παριστάνουν τους φίλους των αγροτών και να τους χτυπούν την πλάτη και να εκφράζουν την ανησυχία τους για τη βιώσιμη ανάπτυξη του πρωτογενούς τομέα. Όμως, κανείς δεν μπορεί να ξεχάσει τι συνέβαινε μέχρι χθες σε αυτόν τον τόπο και κανείς δεν μπορεί να καμώνεται ότι τα κόμματα που κυβέρνησαν τόσα χρόνια και βρίσκονται σήμερα στα έδρανα της Αντιπολίτευσης, έπεσαν από τον ουρανό. Και είναι κομμάτι δύσκολο να γίνει πιστευτή αυτή η ανησυχία ως ειλικρινής, όταν εκφράζεται από όλους όσοι κυβερνώντας έβαλαν ταφόπλακα στις μεγάλες δυνατότητες αυτού του τόπου για παραγωγική ανασυγκρότηση του πρωτογενούς τομέα.</seg>
                    <seg xml:id="ParlaMint-GR_2017-01-18-S1-commons.seg49">Το ζήτημα, όμως, σήμερα δεν είναι να κάνουμε αναδρομή στο χθες και στις μεγάλες ευθύνες αυτών που διαχειρίστηκαν το χθες. Η κατάσταση - νομίζω - που παραλάβαμε είναι γνωστή. Το θέμα είναι πώς την αντιμετωπίζουμε και η αντιμετώπισή της απαιτεί σοβαρότητα, απαιτεί σχέδιο και απαιτεί και στρατηγική.</seg>
                    <seg xml:id="ParlaMint-GR_2017-01-18-S1-commons.seg50">Αυτή την ώρα, λοιπόν, υλοποιούμε ένα ολοκληρωμένο στρατηγικό σχέδιο για την ανασυγκρότηση της αγροτικής οικονομίας και την αναζωογόνηση της περιφέρειας και της υπαίθρου. Βασικό εργαλείο για την υλοποίηση του στρατηγικού μας σχεδίου είναι το Πρόγραμμα Αγροτικής Ανάπτυξης 2014-2020. Προβλέπει κοινοτική συμμετοχή ύψους 4,7 δισεκατομμυρίων ευρώ και μαζί με την εθνική και την ιδιωτική συμμετοχή αναμένεται να κινητοποιήσει συνολικούς πόρους της τάξης των 6 δισεκατομμυρίων ευρώ για τον πρωτογενή τομέα της παραγωγής.</seg>
                    <seg xml:id="ParlaMint-GR_2017-01-18-S1-commons.seg51">Θα ήθελα εισαγωγικά να απαντήσω στα ερωτήματα που θέτει η κ. Γεννηματά ζητώντας την προ ημερησίας διάταξης συζήτηση στη Βουλή ότι δεν υπάρχει καμμία καθυστέρηση στην αξιοποίηση των κοινοτικών πόρων. Ήδη έχουν προκηρυχθεί από το Πρόγραμμα Αγροτικής Ανάπτυξης μέτρα ύψους 1,5 δισεκατομμυρίων ευρώ και επειδή στην αντίληψή μας βρίσκεται η αποκέντρωση και η ενίσχυση του ρόλου της αυτοδιοίκησης, το 37% των πόρων του Προγράμματος Αγροτικής Ανάπτυξης έχει εκχωρηθεί, ώστε να το διαχειριστούν οι περιφέρειες.</seg>
                    <seg xml:id="ParlaMint-GR_2017-01-18-S1-commons.seg52">Πρώτη στρατηγική μας επιδίωξη είναι η αύξηση της απασχόλησης στον πρωτογενή τομέα, καθώς και η ηλικιακή ανανέωση στο αγροτικό επάγγελμα. Θέλουμε να μπουν στον χώρο νέοι άνθρωποι, καταρτισμένοι και δυναμικοί, άνθρωποι που θέλουν και μπορούν να αξιοποιήσουν τις παραγωγικές δυνατότητες και τις επιχειρηματικές ευκαιρίες του πρωτογενούς τομέα, βασισμένοι κυρίως στην καινοτομία και τις νέες τεχνολογίες.</seg>
                    <seg xml:id="ParlaMint-GR_2017-01-18-S1-commons.seg53">Δεύτερη στρατηγική μας επιδίωξη είναι η δημιουργία προστιθέμενης αξίας από την τυποποίηση της αγροτικής παραγωγής, να πάψει πλέον το θλιβερό φαινόμενο οι αγρότες μας να πουλάνε χύμα και τα διεθνή δίκτυα να αρχίσουν να αξιοποιούν συντονισμένα τα εκλεκτά, τα ποιοτικά ελληνικά προϊόντα και να καρπώνονται οι αγρότες μας τα οφέλη, τα κέρδη από αυτή τη διαδικασία.</seg>
                    <seg xml:id="ParlaMint-GR_2017-01-18-S1-commons.seg54">Τρίτη στρατηγική μας επιδίωξη είναι η επιμονή σε αυτό που ονομάζουμε ποιοτική γεωργία με την παραγωγή υψηλής ποιότητας πιστοποιημένων αγροτικών προϊόντων που παράγονται με μεθόδους φιλικές προς το περιβάλλον και παρέχουν εγγυήσεις ασφάλειας στους καταναλωτές.</seg>
                    <seg xml:id="ParlaMint-GR_2017-01-18-S1-commons.seg55">Το κρίσιμο ερώτημα, όμως, είναι πόσο εύκολο είναι να υλοποιηθούν στην πράξη αυτές οι στρατηγικές επιδιώξεις, όταν τα πρώην κυβερνητικά κόμματα, τα οποία έχουν έρθει σήμερα να εκφράσουν την συμπάθειά τους στον αγροτικό κόσμο, μας παρέδωσαν στον τομέα των ενισχύσεων πρόστιμα και καταλογισμούς που έφταναν τα 3 δισεκατομμύρια ευρώ, μια κανονική μάστιγα αποτέλεσμα συστηματικής και συνειδητής πελατειακής κακοδιαχείρισης, για την οποία βεβαίως σήμερα δεν αρέσει και πολύ να γίνεται λόγος, και όταν οι εκκρεμότητες από την καταβολή ενισχύσεων των προηγούμενων κυβερνήσεων, αυτές που παραλάβαμε, φτάνουν έως και την δεκαετία ξεκινώντας από το 2007.</seg>
                    <seg xml:id="ParlaMint-GR_2017-01-18-S1-commons.seg56">Παρ' όλα αυτά, όμως, με στοχευμένες ενέργειες και προσπάθειες φέτος για πρώτη φορά στην ιστορία οι προβλεπόμενες ενισχύσεις καταβλήθηκαν έγκαιρα, χωρίς πρόστιμα και χωρίς καταλογισμούς και ταυτόχρονα εξοφλήθηκαν σε μεγάλο βαθμό οι εκκρεμότητες δεκαετίας που παραλάβαμε, μια διαδικασία που ολοκληρώνεται το πρώτο δίμηνο του 2017 μετά και την εξέταση όλων των προβλημάτων και των ενστάσεων.</seg>
                    <seg xml:id="ParlaMint-GR_2017-01-18-S1-commons.seg57">Το συνολικό ποσό των ενισχύσεων που πιστώθηκε στους λογαριασμούς των δικαιούχων αγροτών σε όλα τα καθεστώτα μέσα στο 2016 ανήλθε στο ποσό των 3,7 δισεκατομμυρίων ευρώ.</seg>
                </u>
                <u xml:id="ParlaMint-GR_2017-01-18-S1-commons.u4" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg58">Κύριοι συνάδελφοι, παρακαλώ. Μιλάει ο Πρωθυπουργός.</seg>
                </u>
                <u xml:id="ParlaMint-GR_2017-01-18-S1-commons.u5" ana="#regular" who="#ΤΣΙΠΡΑΣ_ΠΑΥΛΟΥ_ΑΛΕΞΙΟΣ">
                    <seg xml:id="ParlaMint-GR_2017-01-18-S1-commons.seg59">Μέσα στο 2016 μπήκαν 3,7 δισεκατομμύρια ευρώ στους τραπεζικούς λογαριασμούς δικαιούχων αγροτών. Και αυτό, ξέρετε, είναι ένα ποσό ρεκόρ από τότε που υπάρχει η Κοινή Αγροτική Πολιτική.</seg>
                    <seg xml:id="ParlaMint-GR_2017-01-18-S1-commons.seg60">Και θα ήθελα σε αυτό το σημείο να κάνω μια παρατήρηση. Ακούμε πολλές φορές ότι η οικονομία μπήκε σε θετικούς ρυθμούς ανάπτυξης. Καταγράφηκαν ήδη, είναι δεδομένοι. Οι προβλέψεις της Κομισιόν και του ΔΝΤ για την ανάπτυξη μέσα στο 2017 είναι 2,5 έως 3%. Ακούμε ότι διαψεύστηκαν οι αρνητικές προβλέψεις για το 2016. Όλα αυτά δεν συνέβησαν τυχαία. Δεν έβρεξε από τον ουρανό ανάπτυξη. Συνέβησαν με σχέδιο, με δουλειά. Διότι αυτά τα 3,7 δισεκατομμύρια δεν ζέσταναν μονάχα τους τραπεζικούς λογαριασμούς των παραγωγών, αλλά ζέσταναν και την αγροτική οικονομία, που είναι κομμάτι σημαντικό, ουσιαστικό αυτού που ονομάζουμε πραγματική οικονομία. Ξεπληρώθηκαν χρέη, κινήθηκαν επιχειρήσεις, κινήθηκε η αγορά.</seg>
                    <seg xml:id="ParlaMint-GR_2017-01-18-S1-commons.seg61">Όσο για την καθυστέρηση στις αποζημιώσεις του ΕΛΓΑ, την οποία αναφέρει η κ. Γεννηματά στην επιστολή της, στην πρότασή της για τη διεξαγωγή της συζήτησης, θα πρέπει να πω ότι ούτε σε αυτό το σημείο έχετε καλή πληροφόρηση. Οι αποζημιώσεις του ΕΛΓΑ, που το 2016 έφθασαν τα 144 εκατομμύρια ευρώ, καταβλήθηκαν όλες μέσα στον ίδιο χρόνο. Και αυτό είναι επίσης κάτι που συμβαίνει για πρώτη φορά. Ενώ η επιστροφή του φόρου πετρελαίου ύψους πάνω από 150 εκατομμύρια ευρώ, παρά την καθυστέρηση για ελεγκτικούς λόγους, θα καταβληθεί έως το τέλος του Γενάρη, δηλαδή του τρέχοντος μηνός, τις επόμενες δεκαπέντε μέρες.</seg>
                    <seg xml:id="ParlaMint-GR_2017-01-18-S1-commons.seg62">Ταυτόχρονα, η επιστροφή ΦΠΑ στους αγρότες ειδικού καθεστώτος συνεχίζεται. Επειδή όμως μιλάτε για ασφυκτικές φορολογικές επιβαρύνσεις και μεγάλη αύξηση των ασφαλιστικών εισφορών, μου δίνετε την ευκαιρία με αυτή τη συζήτηση να κάνουμε έναν απολογισμό και να δούμε και να ακούσουν και όλοι οι αγρότες, που φαντάζομαι μας παρακολουθούν, αλλά όχι μόνο οι αγρότες αλλά και όλοι οι άλλοι φορολογούμενοι πολίτες, πώς ακριβώς έχει η πραγματική κατάσταση. Το καθεστώς που παραλάβαμε προέβλεπε φορολόγηση του αγροτικού εισοδήματος με ενιαίο συντελεστή 13%. Είτε 10.000 τον μήνα είχε εισόδημα ο αγρότης είτε 200.000, με τον ίδιο συντελεστή καθοριζόταν ο φόρος. Δεν χρειάζεται να σας πω εγώ ποιους ευνοούσε ένα τέτοιο καθεστώς. Το αφήνω να το πείτε εσείς.</seg>
                    <seg xml:id="ParlaMint-GR_2017-01-18-S1-commons.seg63">Η Κυβέρνησή μας κι εγώ προσωπικά, πέρυσι κατά τη διάρκεια των κινητοποιήσεων των αγροτών, δυο φορές δέχθηκα εκπροσώπους των αγροτών και συζητήσαμε ουσιαστικά, πιστεύω, δεσμευτήκαμε σε ένα δικαιότερο φορολογικό σύστημα για τους αγρότες και δεσμευτήκαμε σε φορολογική ελάφρυνση για την πλειοψηφία των αγροτών και αυτό το κάναμε πράξη. Υλοποιήσαμε για πρώτη φορά αφορολόγητο για τους αγρότες περίπου ως τις 9,5 χιλιάδες ευρώ ανάλογα με τον αριθμό των προστατευόμενων τέκνων. Ενώ με τον συνυπολογισμό μόνο της βασικής ενίσχυσης - γιατί η λεγόμενη συνδεδεμένη και η λεγόμενη πράσινη ενίσχυση μένουν αφορολόγητες - το αφορολόγητο των αγροτών φθάνει στα 12.000 ευρώ.</seg>
                    <seg xml:id="ParlaMint-GR_2017-01-18-S1-commons.seg64">Έχετε καταλάβει τι σημαίνει αυτό; Πιστεύετε ότι είναι λίγο; Πιστεύετε ότι είναι ασήμαντο; Αν δεν έχετε καταλάβει τι σημαίνει αυτό, καλό θα ήταν να το πω εγώ για να το καταλάβετε.</seg>
                    <seg xml:id="ParlaMint-GR_2017-01-18-S1-commons.seg65">Αφορά τη μεγάλη πλειοψηφία, με βάση το εισόδημα που δηλώνουν οι αγρότες, το 95% των αγροτών, σύμφωνα με τα στοιχεία του 2015, που δηλώνει, χωρίς τις ενισχύσεις, εισοδήματα κάτω από 9.000 ευρώ τον χρόνο. Και ξέρετε, αυτή η μεγάλη πλειοψηφία των αγροτών, το 95%, όχι μόνο δεν θα πληρώσει το 2017 ούτε ένα ευρώ φόρο, αλλά και θα του επιστραφεί μέσα στο τρέχον έτος όλη η προκαταβολή φόρου που πλήρωσε το 2016.</seg>
                    <seg xml:id="ParlaMint-GR_2017-01-18-S1-commons.seg66">Πάμε παρακάτω, στο ασφαλιστικό. Γνωρίζετε, αλλά φυσικά θέλετε να παριστάνετε ότι δεν γνωρίζετε, ότι η μετάβαση του ΟΓΑ στον ενιαίο φορέα ήταν μια δέσμευση που δεν μπορούσαμε να αποφύγουμε. Καταφέραμε, όμως, αυτή η μετάβαση να γίνει σε βάθος πενταετίας και με αναφορά στο 70% του κατώτερου μισθού.</seg>
                    <seg xml:id="ParlaMint-GR_2017-01-18-S1-commons.seg67">Αν, όμως, τα βάλουμε κάτω και εδώ, με νούμερα, με στοιχεία και με αριθμούς, θα δούμε ότι για τη μεγάλη πλειοψηφία των αγροτών, όχι βεβαίως για όλους, αλλά για την τεράστια πλειοψηφία, το 85% των αγροτών, τα οφέλη από τη μείωση της φορολογίας που σας είπα πιο πριν από το αφορολόγητο που φτάνει τα 12.000 ευρώ - και πολλές φορές φοβόμαστε και να το πούμε, γιατί μας ακούνε και οι απ' έξω - υπερκαλύπτουν πλήρως ή και υπερβαίνουν σε μεγάλο βαθμό τις ασφαλιστικές εισφορές.</seg>
                    <seg xml:id="ParlaMint-GR_2017-01-18-S1-commons.seg68">Και οι εισφορές αυτές, όμως, δεν πάνε στον βρόντο. Έχετε εικόνα ποια ήταν η κατώτερη σύνταξη για τον αγροτικό κόσμο, αυτή που βρήκαμε εμείς μέχρι πέρυσι, μέχρι την ασφαλιστική μεταρρύθμιση; Ήταν 145 ευρώ, που σε βάθος δεκαετίας, το 2017 συγκεκριμένα, θα γινόταν μηδέν.</seg>
                    <seg xml:id="ParlaMint-GR_2017-01-18-S1-commons.seg69">Θεσμοθετήσαμε, λοιπόν, την εθνική σύνταξη στα 384 ευρώ, όχι ως κατώτερη, αλλά ως ελάχιστη βάση υπολογισμού, που μαζί με την ανταποδοτική θα είναι τουλάχιστον 450 ευρώ για έναν αγρότη με είκοσι χρόνια ασφάλισης. Και στην πορεία, η ελάχιστη σύνταξη θα είναι στα 504 ευρώ, γιατί πλέον ο αγρότης θα απολαμβάνει ίδιες παροχές με τους υπόλοιπους ασφαλισμένους. Δεν θα είναι οι αγρότες ασφαλισμένοι δεύτερης κατηγορίας, όπως ήταν όλα τα προηγούμενα χρόνια.</seg>
                    <seg xml:id="ParlaMint-GR_2017-01-18-S1-commons.seg70">Με δυο λόγια, σχεδόν διπλάσια θα είναι αυτή η ελάχιστη σύνταξη από αυτή που θα προέκυπτε με τις ισχύουσες διατάξεις για τον ΟΓΑ που εμείς παραλάβαμε. Δεν μείναμε, όμως, εκεί. Προχωρήσαμε σε θεσμικές τομές και πρωτοβουλίες στον αγροτικό χώρο. Δεν μείναμε μόνο στη συζήτηση για το φορολογικό και το ασφαλιστικό εννοώ, που ήταν το βασικό περιεχόμενο της αντιπαράθεσης κατά τις περσινές κινητοποίησες, όπου και υλοποιήσαμε αυτές τις δεσμεύσεις που αναλάβαμε - κι εγώ προσωπικά - απέναντι στους αγρότες.</seg>
                    <seg xml:id="ParlaMint-GR_2017-01-18-S1-commons.seg71">Προχωρήσαμε σε θεσμικές τομές και σε πρωτοβουλίες για τον αγροτικό χώρο και πιστεύω ότι αυτές έχει μεγαλύτερη σημασία και αξία να συζητήσουμε σήμερα. Θέλω να παραθέσω τις σημαντικότερες.</seg>
                    <seg xml:id="ParlaMint-GR_2017-01-18-S1-commons.seg72">Πρώτον, θεσπίσαμε το εργόσημο για τους παράτυπα διαμένοντες μετανάστες εργάτες γης σαν στοιχείο αναγνώρισης της εργασίας τους, της αμοιβής τους και των αντίστοιχων εισφορών.</seg>
                </u>
                <u xml:id="ParlaMint-GR_2017-01-18-S1-commons.u6" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg73">Παρακαλώ, κάντε ησυχία.</seg>
                    <seg xml:id="ParlaMint-GR_2017-01-18-S1-commons.seg74">Με συγχωρείτε, κύριε Πρωθυπουργέ. Συνεχίστε.</seg>
                </u>
                <u xml:id="ParlaMint-GR_2017-01-18-S1-commons.u7" ana="#regular" who="#ΤΣΙΠΡΑΣ_ΠΑΥΛΟΥ_ΑΛΕΞΙΟΣ">
                    <seg xml:id="ParlaMint-GR_2017-01-18-S1-commons.seg75">Δεύτερον, προωθήσαμε νόμο για το πλαίσιο λειτουργίας του συνεργατισμού, έτσι ώστε να αντιμετωπιστεί η υφιστάμενη απαξιωμένη και νοσηρή κατάσταση στους συνεταιρισμούς.</seg>
                    <seg xml:id="ParlaMint-GR_2017-01-18-S1-commons.seg76">Κι εδώ επιτρέψτε μου να πω ότι είμαστε αποφασισμένοι να συγκρουστούμε με τις παθογένειες του παρελθόντος και πρέπει να συγκρουστούμε με αυτές τις παθογένειες. Δεν πρόκειται να επιτρέψουμε να κυριαρχήσουν στον χώρο αυτό, στον συνεταιριστικό χώρο, άλλες σκοπιμότητες.</seg>
                    <seg xml:id="ParlaMint-GR_2017-01-18-S1-commons.seg77">Εμείς θέλουμε τον συνεργατισμό ως βασικό εργαλείο για την άσκηση της αγροτικής μας πολιτικής και όχι ως πελατειακό εργαλείο για να κρατάμε τους αγρότες, τους παραγωγούς σε ομηρία.</seg>
                    <seg xml:id="ParlaMint-GR_2017-01-18-S1-commons.seg78">Γιατί μόνο έτσι θα μπορέσουμε να καταστήσουμε τον Έλληνα αγρότη πραγματικό διαχειριστή της παραγωγής του και θα καταφέρουμε να σπάσουμε και τα κάθε είδους καρτέλ στις αγορές. Τα καρτέλ βεβαίως αποτελούσαν προνομιακούς συνομιλητές των προηγούμενων κυβερνήσεων.</seg>
                    <seg xml:id="ParlaMint-GR_2017-01-18-S1-commons.seg79">Με τις στοχευμένες χρηματοδοτήσεις του προγράμματος αγροτικής ανάπτυξης μπορούν να κρατηθούν ζωντανοί οι λίγες δεκάδες παραγωγικοί συνεταιρισμοί αλλά και να δημιουργηθούν εξαρχής νέοι συνεταιρισμοί. Και ιδιαίτερη βαρύτητα δίνουμε εδώ στους συνεταιρισμούς γυναικών, καθώς και στην οργάνωση των φορέων κοινωνικής και αλληλέγγυας οικονομίας.</seg>
                    <seg xml:id="ParlaMint-GR_2017-01-18-S1-commons.seg80">Τρίτον, ενισχύσαμε, προχωρήσαμε στην έκδοση της «Κάρτας Αγρότη», υλοποιώντας μετά από επίπονες προσπάθειες μια βασική μας δέσμευση μέσα από τη συνεργασία μας με τις τράπεζες για χαμηλότοκη χρηματοδότηση των αγροτικών εργασιών αλλά και για τη διασφάλιση της σχετικής ρευστότητας σε ετήσια βάση με εγγύηση τη βασική κοινοτική ενίσχυση.</seg>
                    <seg xml:id="ParlaMint-GR_2017-01-18-S1-commons.seg81">Τέταρτον, ιδρύσαμε τον Οργανισμό Διαχείρισης Ακινήτων Γαιών και Εξοπλισμών Αγροτικού Χαρακτήρα, έναν φορέα μη κερδοσκοπικού χαρακτήρα υπό τον έλεγχο του δημοσίου με βασικό στόχο την αξιοποίηση της περιουσίας του ιδίως από νέους αγρότες.</seg>
                    <seg xml:id="ParlaMint-GR_2017-01-18-S1-commons.seg82">Πέμπτον, προχωρήσαμε στον νόμο για τις βοσκήσιμες γαίες, για την ορθή αποτύπωση και την ορθολογική χρήση τους. Ο νόμος ελαχιστοποιεί τους κινδύνους επιβολής προστίμων - που ήταν γενικευμένα κατά την προηγούμενη περίοδο - ενώ παράλληλα συμβάλλει στη μείωση του κόστους παραγωγής με την αειφόρο διαχείριση της βοσκής.</seg>
                    <seg xml:id="ParlaMint-GR_2017-01-18-S1-commons.seg83">Παράλληλα, αντιμετωπίζοντας παθογένειες και συσσωρεμένα προβλήματα δεκαετιών, προετοιμάζουμε ειδικές παρεμβάσεις για την υποχρεωτική αναγραφή της χώρας προέλευσης της πρώτης ύλης στα γαλακτοκομικά προϊόντα, τον έλεγχο της αγοράς και τον αποφασιστικό περιορισμό της ασυδοσίας μεσαζόντων και των καρτέλ, για την εφαρμογή της κοινοτικής οδηγίας και τον έγκαιρο χρόνο πληρωμής προμηθευτών προς τους αγρότες.</seg>
                    <seg xml:id="ParlaMint-GR_2017-01-18-S1-commons.seg84">Άμεσα υπογράφεται η υπουργική απόφαση για τις λαϊκές αγορές και τις αγορές παραγωγών και βιοκαλλιεργητών, που θα είναι καθοριστική για την αναβάθμιση της λιανικής εμπορίας αγροτικών προϊόντων.</seg>
                    <seg xml:id="ParlaMint-GR_2017-01-18-S1-commons.seg85">Επίσης, με δεδομένη την καλή απόδοση, την υπεραπόδοση - θα έλεγα - της οικονομίας, επανεξετάζουμε το αμέσως επόμενο διάστημα - και πάντως μέσα στο 2017- τον ειδικό φόρο κατανάλωσης στο κρασί, τον ΕΝΦΙΑ των κτηνοτροφικών εγκαταστάσεων, τη μείωση του ΦΠΑ στο 13% σε ορισμένες κατηγορίες εισροών ιδίως στη ζωική παραγωγή και τη χρήση του εργόσημου για την οικογενειακή εργασία.</seg>
                    <seg xml:id="ParlaMint-GR_2017-01-18-S1-commons.seg86">Είναι τέσσερις στοχευμένες παρεμβάσεις που επεξεργαζόμαστε και που πιστεύουμε ότι σε διαρκή διάλογο με τον αγροτικό κόσμο θα μπορέσουμε να υλοποιήσουμε τον επόμενο διάστημα.</seg>
                    <seg xml:id="ParlaMint-GR_2017-01-18-S1-commons.seg87">Κυρίες και κύριοι νομίζω ότι πρέπει να μιλήσουμε ανοικτά. Δεν είναι τόσο ειλικρινές το ενδιαφέρον όσων κυβέρνησαν για χρόνια τον τόπο και σήμερα βρίσκονται στην Αντιπολίτευση για τα προβλήματα του αγροτικού κόσμου. Άλλος είναι ο σχεδιασμός. Αυτό που πραγματικά θέλετε είναι να εκβιάσετε μια σύγκρουση της Κυβέρνησης με τους αγρότες, ελπίζοντας ότι όλο και κάποιο πολιτικό όφελος θα καρπωθείτε από αυτό. Έτσι άλλωστε εξηγείται και ο μεγάλος εκνευρισμός σας για το γεγονός ότι παρά τις εντάσεις, που είναι αυτονόητο να υπάρχουν, είμαστε σε έναν διαρκή και ειλικρινή διάλογο με τον αγροτικό κόσμο.</seg>
                    <seg xml:id="ParlaMint-GR_2017-01-18-S1-commons.seg88">Και βεβαίως το γεγονός ότι είμαστε σε έναν διαρκή διάλογο, όπως και εγώ ο ίδιος προσωπικά - κάνατε μέχρι και μια μεγάλη κινητοποίηση στην Κρήτη - ήρθαμε στο τέλος σε έναν ουσιαστικό διάλογο μέσα στον τόπο της παραγωγής με τους πραγματικούς αγρότες, που έχουμε μεγάλες διαφωνίες και διαφορές.</seg>
                    <seg xml:id="ParlaMint-GR_2017-01-18-S1-commons.seg89">Αυτό, ξέρετε κάτι; Χαλάει το αφήγημά σας. Ποιο είναι το αφήγημά σας; Το αφήγημά σας είναι αυτό που προσπαθήσατε να καλλιεργήσετε και πέρυσι, ότι η Κυβέρνηση, ο Υπουργός Αγροτικής Ανάπτυξης, ο Αναπληρωτής Υπουργός, ο Πρωθυπουργός δεν συνομιλούν με τους αγρότες και βρίσκονται απομονωμένοι και περικυκλωμένοι από ένα μεγάλο παναγροτικό κίνημα, το οποίο παίρνει διαστάσεις πολιτικής κρίσης.</seg>
                    <seg xml:id="ParlaMint-GR_2017-01-18-S1-commons.seg90">Δεν σας βγήκε πέρυσι. Το πρόβλημα για εσάς είναι ότι η τακτική που χρησιμοποιείτε για να υποδαυλίσετε τη κοινωνική δυσαρέσκεια είναι εξαιρετικά απλοϊκή. Βγάζετε εκτός συζήτησης την πραγματική κατάσταση της χώρας, μέσα σε ποιο πλαίσιο διεξάγεται αυτή η συζήτηση. Και, βεβαίως, παρακάμπτετε το μεγάλο γεγονός του ποιος ευθύνεται γι' αυτή την κατάσταση. Βγάζετε εκτός συζήτησης τις δεσμεύσεις της συμφωνίας, εσείς που όσο ήσασταν κυβέρνηση υπογράφατε ό,τι σας έβαζαν κάτω από το στυλό και καλούσατε έξι μήνες που εμείς διαπραγματευόμασταν σκληρά να κάνουμε το ίδιο.</seg>
                    <seg xml:id="ParlaMint-GR_2017-01-18-S1-commons.seg91">Στη συνέχεια, προσπαθείτε να εμφανίσετε τα τεράστια οικονομικά και κοινωνικά προβλήματα, που η δική σας πολιτική προκάλεσε με την καταστροφική λεηλασία της οικονομίας και του πρωτογενούς τομέα της παραγωγής 2010-2015, ως προβλήματα που έχει δημιουργήσει αυτή εδώ η Κυβέρνηση.</seg>
                    <seg xml:id="ParlaMint-GR_2017-01-18-S1-commons.seg92">Όσο λοιπόν κι αν είναι ευπρόσδεκτη η κριτική και η πολιτική συζήτηση για τα κοινωνικά προβλήματα, άλλο τόσο απορεί κανείς πραγματικά με το θράσος που έχετε. Το θράσος να μας εγκαλείτε για τα προβλήματα του αγροτικού κόσμου που εσείς συσσωρεύσατε, το θράσος να μιλάτε για την κατάσταση στη δημόσια υγεία, την οποία συστηματικά και απολύτως συνειδητά διαλύσατε, το θράσος να μιλάτε εσείς με το PSI για την κατάσταση στα ασφαλιστικά ταμεία και τα αποθεματικά των ταμείων που λεηλατήσατε με μια υπογραφή!</seg>
                    <seg xml:id="ParlaMint-GR_2017-01-18-S1-commons.seg93">Το θράσος να επερωτάτε το δικό μας ηθικό πλεονέκτημα, όταν η «SIEMENS», η «NOVARTIS», οι κήρυκες των δανείων, οι λίστες του μαύρου χρήματος, τα θαλασσοδάνεια «σκάνε» το ένα μετά το άλλο.</seg>
                    <seg xml:id="ParlaMint-GR_2017-01-18-S1-commons.seg94">Προσπαθείτε να πείσετε τον κόσμο ότι εάν δεν σας είχε ρίξει το 2015- γιατί η οργή του λαού σας έριξε - η Κυβέρνηση σήμερα θα ήταν στη θέση της και η χώρα θα κάλπαζε προς την ανάπτυξη.</seg>
                </u>
                <u xml:id="ParlaMint-GR_2017-01-18-S1-commons.u8" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg95">Ησυχία, παρακαλώ!</seg>
                </u>
                <u xml:id="ParlaMint-GR_2017-01-18-S1-commons.u9" ana="#regular" who="#ΤΣΙΠΡΑΣ_ΠΑΥΛΟΥ_ΑΛΕΞΙΟΣ">
                    <seg xml:id="ParlaMint-GR_2017-01-18-S1-commons.seg96">Εάν θέλετε μια συμβουλή, λοιπόν, μην υποτιμάτε τόσο πολύ τη νοημοσύνη του ελληνικού λαού. Το γεγονός ότι δυο χρόνια τώρα σας στηρίζουν απροκάλυπτα τα συμφέροντα εκείνα τα οποία σας στήριζαν και όσο ήσασταν στις κυβερνήσεις και τους δίνατε τη δυνατότητα να στηρίζονται και αυτοί, το γεγονός αυτό δεν σημαίνει ότι μπορείτε να ελέγξετε το μυαλό και την κριτική σκέψη των πολιτών.</seg>
                    <seg xml:id="ParlaMint-GR_2017-01-18-S1-commons.seg97">Ο κόσμος θυμάται πάρα πολύ καλά ποιοι είσαστε και ποιοι μας έφεραν σε αυτό το χάλι που εμείς σήμερα προσπαθούμε με πολύ μεγάλη δυσκολία να ξεπεράσουμε μέρα τη μέρα, βήμα το βήμα.</seg>
                    <seg xml:id="ParlaMint-GR_2017-01-18-S1-commons.seg98">Ο κόσμος θυμάται ότι εσείς που διαμαρτύρεστε δήθεν για τα υψηλά πλεονάσματα της συμφωνίας είχατε συμφωνήσει πλεονάσματα ύψους 4,5% για το 2015, το 2016 και το 2017. Και αυτό μόνο για το 2016 και το 2017 θα σήμαινε 13 δισεκατομμύρια ευρώ περισσότερη επιβάρυνση, περισσότεροι φόροι και περισσότερες περικοπές.</seg>
                    <seg xml:id="ParlaMint-GR_2017-01-18-S1-commons.seg99">Από πού θα τα βρίσκατε αυτά τα χρήματα; Γιατί δεν το εξηγείτε στους Έλληνες πολίτες; Γιατί δεν εξηγείτε καθαρά στους πολίτες ότι για εσάς ανάπτυξη σημαίνει αφορολόγητες επιχειρήσεις και ατομικές συμβάσεις εργασίας και αφορολόγητα μερίσματα για τους μετόχους των ανώνυμων εταιρειών, όπως υποσχέθηκε ο κ. Μητσοτάκης στη Διεθνή Έκθεση Θεσσαλονίκης;</seg>
                    <seg xml:id="ParlaMint-GR_2017-01-18-S1-commons.seg100">Μόλις πριν λίγες ημέρες ο κ. Μητσοτάκης ανακοίνωσε ότι θα προβεί απέναντι στους θεσμούς σε μονομερή ενέργεια για τη μείωση της φορολογίας. Προσέξτε, κύριε Μητσοτάκη, σιγά τα αίματα! Μην είστε τόσο σκληρός απέναντι στους θεσμούς! Σιγά τα αίματα και σιγά τη συμφωνία της αλήθειας!</seg>
                    <seg xml:id="ParlaMint-GR_2017-01-18-S1-commons.seg101">Την είδε, άλλωστε, ο ελληνικός λαός την παλικαριά σας, όταν αυτή η Κυβέρνηση αποφάσισε να αποδώσει μέρος από την υπερκάλυψη του πλεονάσματος, δηλαδή 617.000.000 ευρώ, στους συνταξιούχους και τη δέκατη τρίτη σύνταξη. Είδαμε την παλικαριά σας, όταν φτερνίστηκαν στο γερμανικό Υπουργείο Οικονομικών και κρυολογήσατε εσείς στην Αθήνα!</seg>
                    <seg xml:id="ParlaMint-GR_2017-01-18-S1-commons.seg102">Και όχι μόνο δεν ψηφίσατε, αλλά πανηγυρίσατε με χαιρεκακία, όταν προσωρινά ο ESM «πάγωσε» τα βραχυπρόθεσμα μέτρα για το χρέος. Η χαιρεκακία σας, όμως, δεν ήταν απέναντι στην Κυβέρνηση, η χαιρεκακία σας ήταν απέναντι στους χαμηλοσυνταξιούχους.</seg>
                    <seg xml:id="ParlaMint-GR_2017-01-18-S1-commons.seg103">Ξέρετε, όμως, κύριε Μητσοτάκη, γελάει καλύτερα όποιος γελάει τελευταίος. Και αυτοί που γέλασαν καλύτερα ήταν αυτοί που είχαν τη δυνατότητα φέτος τα Χριστούγεννα να κάνουν Χριστούγεννα με αξιοπρέπεια και κυρίως αναφέρομαι στους συνταξιούχους του αγροτικού κόσμου, που παίρνουν συντάξεις των 200 και 300 ευρώ και είδαν στους λογαριασμούς τους 850 ευρώ.</seg>
                    <seg xml:id="ParlaMint-GR_2017-01-18-S1-commons.seg104">Καμμία μονομερή ενέργεια δεν έχετε σχέδιο να κάνετε, κύριε Μητσοτάκη. Η μείωση της φορολογίας, άλλωστε, την οποία ευαγγελίζεστε, στην πραγματικότητα δεν αφορά τον κόσμο που υποφέρει, τον κόσμο του μόχθου, αυτούς που πράγματι τα βγάζουν δύσκολα πέρα. Αφορά μόνο τα μεγάλα εισοδήματα, τα μεγάλα κέρδη και τις μεγάλες περιουσίες. Γιατί αυτά τα συμφέροντα εκπροσωπείτε.</seg>
                    <seg xml:id="ParlaMint-GR_2017-01-18-S1-commons.seg105">Μου κάνει εντύπωση το γεγονός, όμως, ότι ο κ. Μητσοτάκης και οι συνεργάτες του, όταν βγαίνουν στα μέσα ενημέρωσης, από κανέναν δεν ερωτώνται σε ποιο δημοσιονομικό πλαίσιο θα υλοποιήσουν αυτές τις υποσχέσεις, από πού θα συμπληρώσουν τα μειωμένα φορολογικά έσοδα, υλοποιώντας τέτοιου είδους εξαγγελίες, ποιες δαπάνες σχεδιάζουν να περικόψουν και ποιους τομείς του κοινωνικού κράτους σκοπεύουν να κατεδαφίσουν, ώστε να έρθει μετά ο ιδιωτικός τομέας να καλύψει το κενό γι' αυτούς που μπορούν να πληρώσουν.</seg>
                    <seg xml:id="ParlaMint-GR_2017-01-18-S1-commons.seg106">Κανείς δεν σας ρωτάει αυτό το οποίο έχει γίνει «καραμέλα», όταν ήμασταν εμείς στα έδρανα της Αντιπολίτευσης και από το πρωί, μεσημέρι, βράδυ, όλοι μας ρώταγαν ένα πράγμα: «Πού θα βρείτε τα λεφτά;».</seg>
                    <seg xml:id="ParlaMint-GR_2017-01-18-S1-commons.seg107">Εσείς δεν ερωτάσθε για το προφανές. Και ποιο είναι το προφανές; Ότι στήνετε ήδη το πολιτικό σας αφήγημα, για να προχωρήσετε σε αυτό που θέλετε να υλοποιήσετε, δηλαδή σε απολύσεις στον δημόσιο τομέα και βεβαίως σε μια πρωτοφανή επίθεση στους εργαζόμενους του ιδιωτικού τομέα.</seg>
                    <seg xml:id="ParlaMint-GR_2017-01-18-S1-commons.seg108">Μας λέτε ότι για τα δεινά αυτής της κοινωνίας δεν ευθύνεται η φοροδιαφυγή, δεν ευθύνεται η μαύρη εργασία, δεν ευθύνεται - προς Θεού! - η διαφθορά που εκθρέψατε επί σαράντα χρόνια, η διαπλοκή, οι μίζες, το κομματικό κράτος, αλλά φταίνε οι δημόσιοι υπάλληλοι, τους οποίους θέλετε να φέρνετε διαρκώς σε αντιπαράθεση με τους εργαζόμενους του ιδιωτικού τομέα και τους άνεργους.</seg>
                    <seg xml:id="ParlaMint-GR_2017-01-18-S1-commons.seg109">Όμως, η πραγματική αντιπαράθεση δεν είναι αυτή. Η πραγματική αντιπαράθεση είναι άλλη. Είναι η αντιπαράθεση μεταξύ των παραγωγικών δυνάμεων αυτής της χώρας και του παρασιτικού πολιτικού συστήματος που έστησε τους κρατικοδίαιτους επιχειρηματίες. Είναι η αντιπαράθεση ανάμεσα στους ανθρώπους του μόχθου και της δουλειάς από τη μια και της αντιαισθητικής και αλαζονικής ελίτ που εσείς εκπροσωπείτε και που δεν βλέπετε την ώρα να έρθετε στην εξουσία, για να ευνοηθεί ξανά.</seg>
                    <seg xml:id="ParlaMint-GR_2017-01-18-S1-commons.seg110">Ακούστε, λοιπόν, μια και καλή: Αυτή η Κυβέρνηση, ακόμη και στις χειρότερες δυνατές συνθήκες, προσπαθεί πάντα να διασφαλίσει τους πιο αδύναμους, κάτι που οι δικές σας κυβερνήσεις ποτέ δεν σκέφτηκαν καν να κάνουν.</seg>
                    <seg xml:id="ParlaMint-GR_2017-01-18-S1-commons.seg111">Μιλήσαμε για παράλληλο πρόγραμμα ενάμιση χρόνο πριν, μετά την επανεκλογή μας από τον Σεπτέμβρη του 2015. Και αυτό το παράλληλο πρόγραμμα, βήμα το βήμα, υλοποιείται. Δυόμισι εκατομμύρια ανασφάλιστοι σήμερα έχουν τη δυνατότητα δωρεάν ιατροφαρμακευτικής περίθαλψης στο Εθνικό Σύστημα Υγείας.</seg>
                    <seg xml:id="ParlaMint-GR_2017-01-18-S1-commons.seg112">Αντιμετωπίζουμε τα κενά στην υγεία με χιλιάδες προσλήψεις, που για πρώτη φορά γίνονται στα χρόνια της κρίσης. Ανοίξαμε τα σχολειά μας φέτος με καθηγητές και με βιβλία για πρώτη φορά στα χρόνια της κρίσης. Καθιερώσαμε και διευρύναμε τα σχολικά γεύματα σε πάρα πολλές περιοχές της χώρας, που αντιμετωπίζουν τεράστιο πρόβλημα ανεργίας.</seg>
                    <seg xml:id="ParlaMint-GR_2017-01-18-S1-commons.seg113">Προωθούμε συνεκτική πολιτική για την ανθρωπιστική κρίση, διευρύνοντας διαρκώς το πρόγραμμα, το οποίο ξεκινήσαμε με την ανάληψη των καθηκόντων μας το 2015. Προστατεύουμε αποτελεσματικά την πρώτη κατοικία των φτωχών, ανασυγκροτούμε τα προγράμματα κοινωφελούς εργασίας, για να εξυπηρετούν τους άνεργους και όχι τους επιχειρηματίες της κατάρτισης.</seg>
                    <seg xml:id="ParlaMint-GR_2017-01-18-S1-commons.seg114">Φέραμε, επίσης, έναν νόμο, τον οποίο λοιδορήσατε, για τα μέσα μαζικής ενημέρωσης, ώστε να μπει τάξη. Δυστυχώς για εσάς και παρά τους πανηγυρισμούς σας και παρά την απόφαση του ΣτΕ, η ίδια η απόφαση ΣτΕ λέει ότι αυτός ο νόμος ισχύει και πρέπει να εφαρμοστεί. Θα προχωρήσει η αδειοδότηση. Πείτε μας, λοιπόν, θα είστε και για δεύτερη φορά απέναντι στην προσπάθεια να μπει μια τάξη σε αυτόν τον τόπο;</seg>
                    <seg xml:id="ParlaMint-GR_2017-01-18-S1-commons.seg115">Αλλά και στον τομέα της οικονομίας η χώρα επιστρέφει στην ανάπτυξη. Η οικονομία γυρίζει σελίδα. Τα έσοδα υπεραποδίδουν. Η ανεργία αποκλιμακώνεται σταθερά. Έχει αποκλιμακωθεί τέσσερις μονάδες από την ημέρα που αναλάβαμε χρέη Κυβέρνησης.</seg>
                    <seg xml:id="ParlaMint-GR_2017-01-18-S1-commons.seg116">Αν αυτά τα μεγέθη τα είχατε εσείς, θα είχατε στήσει όχι success story, αλλά με τα μέσα ενημέρωσης που σας στηρίζανε, θα είχατε δημιουργήσει την αίσθηση ότι ο ελληνικός λαός ζει σε έναν παράδεισο. Εμείς δεν το κάνουμε αυτό. Αλλά έχουμε στοιχεία απτά, συγκεκριμένα, ένα προς ένα.</seg>
                    <seg xml:id="ParlaMint-GR_2017-01-18-S1-commons.seg117">Η ελληνική οικονομία σημείωσε θετικούς ρυθμούς για τρίτο συνεχόμενο τρίμηνο και θα κλείσει θετικά. Οι στόχοι του προγράμματος υπερκαλύφθηκαν. Είμαστε εντός προγράμματος για δεύτερη συνεχόμενη χρονιά μετά από την καταστροφική πενταετία 2010-2014. Χθες μόλις ανακοινώθηκαν τα στοιχεία των εσόδων σε τροποποιημένη ταμειακή βάση. Τα έσοδα του κρατικού προϋπολογισμού είναι 4,39 δισεκατομμύρια ευρώ με στόχο τα 1,98 δισεκατομμύρια ευρώ. Είμαστε 2,4 δισεκατομμύρια ευρώ πάνω από τον στόχο.</seg>
                    <seg xml:id="ParlaMint-GR_2017-01-18-S1-commons.seg118">Ενώ εσείς, μία φορά, έστω για δείγμα, δεν καταφέρατε να πιάσετε τους στόχους, παρ' όλο που μας είχατε ζαλίσει για το success story του κ. Σαμαρά. Γιατί όμως δεν καταφέρατε να πιάσετε τους στόχους; Ξέρετε γιατί; Γιατί είχατε συμφωνήσει σε ένα αδύνατο και καταστροφικό πρόγραμμα, αδύνατο να υλοποιηθεί.</seg>
                    <seg xml:id="ParlaMint-GR_2017-01-18-S1-commons.seg119">Αλλά εμείς δεν θα μιλήσουμε για success story, γιατί ζούμε μέσα σε αυτή την κοινωνία και γνωρίζουμε ότι χρειάζεται δουλειά, κόπος, χρόνος ώστε οι οικονομικοί δείκτες να έρθουν και να αντικατοπτρίζουν την πραγματική ευημερία, την πραγματικότητα των πολιτών.</seg>
                    <seg xml:id="ParlaMint-GR_2017-01-18-S1-commons.seg120">Ξέρουμε τον αγώνα που δίνουν καθημερινά οι μεροκαματιάρηδες, οι άνθρωποι του μόχθου, οι ελεύθεροι επαγγελματίες, οι αγρότες - μιας και μιλάμε σήμερα για αυτούς - , τον αγώνα που δίνουν με αξιοπρέπεια για την επιβίωση και θέλουν να προσδοκούν ένα καλύτερο μέλλον, όχι να ζουν με τις φαντασιώσεις περί success story.</seg>
                    <seg xml:id="ParlaMint-GR_2017-01-18-S1-commons.seg121">Είμαστε, λοιπόν, εντός προγράμματος με συνείδηση των δυσκολιών, αλλά πετυχαίνουμε τους στόχους. Και ξέρετε γιατί; Διότι αντιμετωπίσαμε τη φοροδιαφυγή, ιδιαίτερα των δυνατότερων στρωμάτων, καταπολεμήσαμε τη διαφθορά, μειώσαμε τη σπατάλη, βάλαμε επιτέλους τον κρατικό μηχανισμό να δουλεύει για το δημόσιο συμφέρον και όχι για να εξυπηρετεί τους φίλους μας.</seg>
                    <seg xml:id="ParlaMint-GR_2017-01-18-S1-commons.seg122">Αυτός είναι και ο δρόμος που θα μας επιτρέψει προοπτικά και τη δυνατότητα μιας μεγαλύτερης φορολογικής ελάφρυνσης στους πιο αδύναμους και στις μικρομεσαίες επιχειρήσεις.</seg>
                    <seg xml:id="ParlaMint-GR_2017-01-18-S1-commons.seg123">Επίσης, καταφέραμε να νοικοκυρέψουμε το ΕΣΠΑ και να πετύχουμε ρεκόρ στην απορροφητικότητά του, η οποία άγγιξε το 98%. Είμαστε πρώτοι στην Ευρώπη για δεύτερη χρονιά, επειδή κόψαμε τις εξυπηρετήσεις που κάνατε εσείς.</seg>
                    <seg xml:id="ParlaMint-GR_2017-01-18-S1-commons.seg124">Ολοκληρώνουμε τα μεγάλα έργα, που είχαν κολλήσει επί τριετία. Και ξέρετε γιατί είχαν κολλήσει τα μεγάλα έργα. Επειδή δεν τα βρίσκατε στη μοιρασιά. Γι' αυτό είχαν κολλήσει. Το λέω ευθέως. Θα τα πούμε όλα σήμερα!</seg>
                    <seg xml:id="ParlaMint-GR_2017-01-18-S1-commons.seg125">Διαμορφώνεται, λοιπόν, κλίμα ανάκαμψης. Διαμορφώνεται κλίμα εμπιστοσύνης για την ελληνική οικονομία. Και η έξοδος από το πρόγραμμα, με βάση τα οικονομικά μεγέθη, είναι για πρώτη φορά ρεαλιστική και ορατή στην ώρα της, στα μέσα του 2018.</seg>
                    <seg xml:id="ParlaMint-GR_2017-01-18-S1-commons.seg126">Εντείνουμε, λοιπόν, τις προσπάθειές μας για την ολοκλήρωση της δεύτερης αξιολόγησης, έτσι ώστε μετά και την ένταξη των ελληνικών ομολόγων στο Πρόγραμμα Ποσοτικής Χαλάρωσης να είναι δυνατή η πρόσβαση της χώρας στις αγορές χρήματος.</seg>
                    <seg xml:id="ParlaMint-GR_2017-01-18-S1-commons.seg127">Εάν, λοιπόν, κυρίες και κύριοι της Αντιπολίτευσης, το σχέδιό σας βασίζεται στην αποτυχία της διαπραγμάτευσης και στην υποκίνηση της κοινωνικής δυσαρέσκειας, καλό θα ήταν να το εγκαταλείψετε.</seg>
                    <seg xml:id="ParlaMint-GR_2017-01-18-S1-commons.seg128">Και να μας πείτε ευθέως, κύριε Μητσοτάκη, εσείς που μας καλείτε να κλείσουμε - άρον άρον - την αξιολόγηση, τι ακριβώς θέλετε. Θέλετε να υπογράψουμε ό,τι μας δώσουν; Μιλήστε επιτέλους ευθέως και απαντήστε.</seg>
                    <seg xml:id="ParlaMint-GR_2017-01-18-S1-commons.seg129">Συμφωνείτε με τις παράλογες απαιτήσεις του Διεθνούς Νομισματικού Ταμείου, ναι ή όχι; Θέλετε τα μέτρα των 4,5 δισεκατομμυρίων, που προτείνει το Ταμείο για το 2019, να τα εφαρμόσουμε, ναι ή όχι; Θέλετε να συνεχιστεί στη χώρα το καθεστώς εξαίρεσης στην ελληνική αγορά εργασίας από τους νόμους τους εργασιακούς, που ισχύουν στην Ευρώπη, που εσείς επιβάλλατε; Θέλετε να συνεχιστεί αυτό, ναι ή όχι;</seg>
                    <seg xml:id="ParlaMint-GR_2017-01-18-S1-commons.seg130">Τα ερωτήματα, ξέρετε, είναι ρητορικά. Αυτό που θέλετε - και το γνωρίζουν όλοι - είναι να αποτύχει η χώρα και την αποτυχία να την καρπωθείτε πολιτικά εσείς, για να έρθετε μετά ως λευκός ιππότης και σωτήρας! Να κάνετε όμως τι; Τι να κάνετε σε μια κατεστραμμένη χώρα; Να υλοποιήσετε το πιο σκληρό πρόγραμμα λιτότητας, που έχει δει ποτέ αυτή η χώρα: διάλυση κοινωνικού κράτους, απολύσεις, ξεπούλημα της δημόσιας περιουσίας και μειώσεις μισθών και συντάξεων.</seg>
                    <seg xml:id="ParlaMint-GR_2017-01-18-S1-commons.seg131">Αυτό είναι το σχέδιό σας, κύριε Μητσοτάκη: να κάνετε την Ελλάδα ειδική οικονομική ζώνη, να αποτύχει η δεύτερη αξιολόγηση, να επιβάλλουν τις επιδιώξεις τους οι πιστωτές, να επιβάλλουν επιπλέον μέτρα που δεν έχει ανάγκη η ελληνική οικονομία, για να έρθετε εσείς ως σωτήρας να κάνετε τι; Να ολοκληρώσετε την καταστροφή, το σοκ και το δέος, που άφησαν στη μέση το 2015 ο κ. Σαμαράς και ο κ. Βενιζέλος. Δεν θα σας το επιτρέψουμε λοιπόν αυτό, κύριε Μητσοτάκη.</seg>
                    <seg xml:id="ParlaMint-GR_2017-01-18-S1-commons.seg132">Σας ζητώ, λοιπόν, να απαντήσετε σήμερα και σε συγκεκριμένα ερωτήματα: Συνεχίζετε να θεωρείτε την πιθανή αποχώρηση ή αλλαγή ρόλου του Διεθνούς Νομισματικού Ταμείου στο ελληνικό πρόγραμμα ως μια καταστροφική εξέλιξη; Συνεχίζετε να θεωρείτε ότι οι πιο σκληροί από τους δανειστές πρέπει να επιμένουν σε νέα σκληρά μέτρα; Συνεχίζετε να επαγγέλλεστε την άποψή σας ότι πρέπει να εφαρμοστεί η ρήτρα μηδενικού ελλείμματος, να προχωρήσουμε σε ομαδικές απολύσεις; Συνεχίζετε να θεωρείτε την αποκατάσταση των συλλογικών διαπραγματεύσεων ως μια ιδεοληψία της Αριστεράς; Εν τέλει, συνεχίζετε να θεωρείτε - κάτι το οποίο είπατε και στη Βουλή - την κοινωνική πλειοψηφία ως αδαή;</seg>
                    <seg xml:id="ParlaMint-GR_2017-01-18-S1-commons.seg133">Κυρίες και κύριοι συνάδελφοι, ο ελληνικός λαός παλεύει σε δύσκολες συνθήκες. Ευτυχώς ο ελληνικός λαός είναι σε θέση να καταλαβαίνει ποιος προσπαθεί να βγάλει τη χώρα από την κρίση και ποιος προσπαθεί να μπλοκάρει την πορεία ανάκαμψης της οικονομίας, προκειμένου μόνο να καρπωθεί την κοινωνική δυσαρέσκεια. Εδώ, θα είμαστε και θα ξαναμιλήσουμε ευθέως και ανοιχτά.</seg>
                    <seg xml:id="ParlaMint-GR_2017-01-18-S1-commons.seg134">Η δεύτερη αξιολόγηση - που έχετε πάλι βάλει όλα τα λεφτά σας, όλα, όπως και στην πρώτη, ότι δεν θα κλείσει - και θα κλείσει χωρίς νομοθέτηση επιπλέον μέτρων μετά το τέλος του προγράμματος, όσο κι αν εσείς δουλεύετε για το αντίθετο.</seg>
                    <seg xml:id="ParlaMint-GR_2017-01-18-S1-commons.seg135">Θα μείνετε και πάλι με το διαρκές σας αίτημα για εκλογές να κοιτάτε απογοητευμένοι, όπως γίνεται εδώ κι έναν χρόνο, που κάνετε αντιπολίτευση στον αέρα με καταστροφολογία, κινδυνολογία, ψέματα και προπαγάνδα.</seg>
                    <seg xml:id="ParlaMint-GR_2017-01-18-S1-commons.seg136">Εμείς προχωράμε μπροστά και δεσμευόμαστε ότι κάθε φορά τα πράγματα θα είναι ακόμα καλύτερα για τη χώρα και την κοινωνία, ακόμα και αν αυτό σημαίνει ότι θα είναι χειρότερα για το δικό σας πολιτικό σχέδιο.</seg>
                    <seg xml:id="ParlaMint-GR_2017-01-18-S1-commons.seg137">Σας ευχαριστώ.</seg>
                </u>
                <u xml:id="ParlaMint-GR_2017-01-18-S1-commons.u10" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg138">Ευχαριστούμε.</seg>
                    <seg xml:id="ParlaMint-GR_2017-01-18-S1-commons.seg139">Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας», που οργανώνει το Ίδρυμα της Βουλής, είκοσι ένας μαθητές και μαθήτριες και δύο συνοδοί εκπαιδευτικοί από το 9ο Δημοτικό Σχολείο Βύρωνα.</seg>
                    <seg xml:id="ParlaMint-GR_2017-01-18-S1-commons.seg140">Η Βουλή τούς καλωσορίζει.</seg>
                    <seg xml:id="ParlaMint-GR_2017-01-18-S1-commons.seg141">Κυρίες και κύριοι συνάδελφοι, τον λόγο έχει η Πρόεδρος της Κοινοβουλευτικής Ομάδας της Δημοκρατικής Συμπαράταξης ΠΑΣΟΚ - ΔΗΜΑΡ κ. Φωτεινή Γεννηματά.</seg>
                </u>
                <u xml:id="ParlaMint-GR_2017-01-18-S1-commons.u11" ana="#regular" who="#ΓΕΝΝΗΜΑΤΑ_ΓΕΩΡΓΙΟΥ_ΦΩΤΕΙΝΗ_ΦΩΦΗ">
                    <seg xml:id="ParlaMint-GR_2017-01-18-S1-commons.seg142">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2017-01-18-S1-commons.seg143">Κύριε Πρωθυπουργέ, έπρεπε να κάνουμε προ ημερησίας συζήτηση στη Βουλή για να καθίσετε επιτέλους να ακούσετε μια φορά και την Αντιπολίτευση!</seg>
                    <seg xml:id="ParlaMint-GR_2017-01-18-S1-commons.seg144">Κυρίες και κύριοι Βουλευτές, εμείς ζητήσαμε αυτή τη συζήτηση σήμερα εδώ, γιατί για μας ο πρωτογενής τομέας έχει προτεραιότητα. Για μας αποτελεί βασικό πυλώνα στο νέο παραγωγικό μοντέλο ανάπτυξης, που έχει ανάγκη ο τόπος και πρέπει να βασίζεται σε ποιοτικά ελληνικά προϊόντα. Και ζητήσαμε αυτή τη συζήτηση σήμερα εδώ, γιατί η κατάσταση στην ελληνική ύπαιθρο βρίσκεται σε αδιέξοδο.</seg>
                    <seg xml:id="ParlaMint-GR_2017-01-18-S1-commons.seg145">Ίσως νομίζατε σήμερα ότι σας ακούν μόνο στο Λεκανοπέδιο. Σας διαβεβαιώ όμως ότι η κατάσταση για αγρότες, κτηνοτρόφους, αλιείς είναι πάρα πολύ δύσκολη και πραγματικά δοκιμάζονται.</seg>
                    <seg xml:id="ParlaMint-GR_2017-01-18-S1-commons.seg146">Εμείς έχουμε σταθεί στο πλευρό τους όλα τα προηγούμενα χρόνια και τα χρόνια της κρίσης - και στους αγρότες και στους κτηνοτρόφους και στους αλιείς και στις οργανώσεις των παραγωγών και στη μεταποίηση και στους εξαγωγείς, που κατάφεραν να στηρίξουν μέσα στα πολύ δύσκολα χρόνια και άλλους σημαντικούς τομείς της οικονομίας, που ήταν απολύτως απαραίτητοι.</seg>
                    <seg xml:id="ParlaMint-GR_2017-01-18-S1-commons.seg147">Ξέρετε πάρα πολύ καλά, κύριε Πρωθυπουργέ, ότι αυτή τη στιγμή οι αγρότες συζητούν κινητοποιήσεις. Εμείς, λοιπόν, δεν περιμένουμε να πάμε να πηδήξουμε πάνω στα τρακτέρ και να λαϊκίσουμε, όπως κάνατε εσείς κάποτε.</seg>
                    <seg xml:id="ParlaMint-GR_2017-01-18-S1-commons.seg148">Εμείς ερχόμαστε εδώ θεσμικά στη Βουλή, για να προλάβουμε αδιέξοδα και για τον αγροτικό κόσμο, αλλά και για όλη την υπόλοιπη Ελλάδα.</seg>
                    <seg xml:id="ParlaMint-GR_2017-01-18-S1-commons.seg149">Κι επειδή είναι πάρα πολύ σημαντικό το ζήτημα, δεν θέλω να καταναλώσω πολύ χρόνο από την πρωτολογία μου για όλα τα υπόλοιπα που ακούστηκαν, αλλά δεν μπορώ να μη σταθώ σε μερικά θέματα. Και ξεκινώ από την επικαιρότητα και τις παρεμβάσεις που επιχειρείτε αυτή τη στιγμή στον Τύπο.</seg>
                    <seg xml:id="ParlaMint-GR_2017-01-18-S1-commons.seg150">Γνωρίζει όλη η Ελλάδα ότι δεν καταφέρατε να φτιάξετε το «ΣΥΡΙΖΑ channel» και τώρα επιχειρείτε να φτιάξετε το «ΣΥΡΙΖΑ news»! Δεν καταφέρατε να βάλετε Αντιπρόεδρο στο Εθνικό Συμβούλιο Ραδιοτηλεόρασης - γιατί αντισταθήκαμε σθεναρά - τον κ. Μουλόπουλο και τώρα τον επιβάλλετε στον ΔΟΛ. Και αφήστε αυτά τα περί άδολης σχέσης του με το συγκρότημα. Απλά πρόκειται για μια ακόμη μάταιη προσπάθεια να στήσετε ένα καθεστώς, την ώρα που καταρρέετε.</seg>
                    <seg xml:id="ParlaMint-GR_2017-01-18-S1-commons.seg151">Ένα υπερχρεωμένο μέσο γίνεται υποχείριο της Κυβέρνησής σας. Μέρος του τραπεζικού συστήματος χρησιμοποιείται απροκάλυπτα από την Κυβέρνηση για τον έλεγχο της ενημέρωσης. Η ελευθερία του Τύπου πάει περίπατο. Οι δημοσιογράφοι είναι όμηροι. Ο Πρωθυπουργός, που βρυχάται περί διαπλοκής και διαφθοράς, τώρα γίνεται γάτα Ιμαλαΐων!</seg>
                    <seg xml:id="ParlaMint-GR_2017-01-18-S1-commons.seg152">«Ο ΣΥΡΙΖΑ πολεμά τη διαπλοκή»: Το πιο σύγχρονο ανέκδοτο στη χώρα αυτές τις μέρες. Πρώτη φορά τέτοια ντροπή για την Αριστερά. Και ακούστε και πάρτε το απόφαση: Ό,τι και να κάνετε, η κρίση του ελληνικού λαού θα είναι αμείλικτη απέναντί σας.</seg>
                    <seg xml:id="ParlaMint-GR_2017-01-18-S1-commons.seg153">Πραγματικά, σας άκουσα με προσοχή. Για ένα τέταρτο περίπου μας μιλήσατε σαν να είστε Αντιπολίτευση. Στη συνέχεια σχεδόν ακούσαμε ότι υλοποιείτε το πρόγραμμα της Θεσσαλονίκης. Τόση φόρα πήρατε. Και τελικώς καταλήξατε στην αγαπημένη σας διαδρομή: Να ανοίξετε άλλη μια κοκορομαχία με τον κ. Μητσοτάκη, μπας και σωθείτε, επιτέλους, από άλλον έναν καυγά σήμερα στη Βουλή.</seg>
                    <seg xml:id="ParlaMint-GR_2017-01-18-S1-commons.seg154">Μας ρωτήσατε τι σημαίνει για μας ανάπτυξη και μιλήσατε και για πρωτογενή πλεονάσματα. Τα πρωτογενή πλεονάσματα, που είχαν δεσμευτεί στις προηγούμενες κυβερνήσεις, είχαν λάβει υπ' όψιν τους πρόβλεψη για ανάπτυξη στη διετία 6% και εσείς επιστρέψατε στην ύφεση. Δεν μπορείτε λοιπόν, να κάνετε συγκρίσεις. Αποτελεί θράσος τουλάχιστον αυτό σήμερα εδώ σε αυτή την Αίθουσα.</seg>
                    <seg xml:id="ParlaMint-GR_2017-01-18-S1-commons.seg155">Σταματήστε και μάθετε να ακούτε. Συνηθίστε να ακούτε και την κριτική.</seg>
                    <seg xml:id="ParlaMint-GR_2017-01-18-S1-commons.seg156">Μας ρωτήσατε για ανάπτυξη. Για μας ανάπτυξη σημαίνει: στοχευμένα κίνητρα στους μικρομεσαίους και στις παραγωγικές δυνάμεις αυτού του τόπου, συγκεκριμένα μέτρα, ώστε αυτά τα κίνητρα και αυτή η παραγωγή πλούτου να δημιουργεί και θέσεις εργασίας για τη νέα γενιά και για τους μακροχρόνια άνεργους. Ταυτόχρονα σημαίνει πλεόνασμα που προέρχεται από την παραγωγή του πλούτου και όχι από την υπερφορολόγηση που έχετε καθίσει κάτω, έχετε γονατίσει, έχετε τσακίσει σήμερα τη μεσαία τάξη. Απ' αυτό το πλεόνασμα να μπορούμε να στηρίζουμε πραγματικά του πιο αδύναμους.</seg>
                    <seg xml:id="ParlaMint-GR_2017-01-18-S1-commons.seg157">Μπαίνετε, λοιπόν, στο τρίτο έτος διακυβέρνησής σας και έχετε μια κυβέρνηση που παραπαίει, αναξιόπιστη, απαξιωμένη και αναποτελεσματική, ηττημένη ηθικά και πολιτικά. Έχετε φτάσει την Ελλάδα στο κόκκινο.</seg>
                    <seg xml:id="ParlaMint-GR_2017-01-18-S1-commons.seg158">Στο ζήτημα της οικονομίας και της δεύτερη αξιολόγησης φαίνεται να βρίσκεστε σε άλλη μια φορά στα πρόθυρα μιας συνθηκολόγησης ηττημένου. Υπογράφετε μέχρι σήμερα ό,τι σας έχει ζητηθεί και χορεύετε στον ρυθμό των πιο συντηρητικών κύκλων της Ευρώπης. Μας μιλάτε και μας κουνάτε το δάχτυλο για το τι έχει υπογραφεί τα προηγούμενα χρόνια; Ήδη φαίνεται να συζητάτε πρόσθετα μέτρα, επώδυνα. Και το μόνο που προσπαθείτε είναι να το πάτε λίγο πιο πέρα, μετά το 2018. Τι κάνετε μ' αυτό; Υποθηκεύετε το μέλλον.</seg>
                    <seg xml:id="ParlaMint-GR_2017-01-18-S1-commons.seg159">Ακούστε, κύριε Πρωθυπουργέ, εσείς και η σημερινή σας πλειοψηφία στη Βουλή δεν έχετε κανένα δικαίωμα και καμμία νομιμοποίηση να υποθηκεύσετε το μέλλον του τόπου. Δεν έχετε καμμία εντολή και καμμία νομιμοποίηση για μνημόνιο 3plus, για μνημόνιο 4, όπως κι αν τα βαφτίσετε. Έχετε μια τέχνη στα βαφτίσια! Πρέπει να το παραδεχθώ αυτό. Δεν έχετε καμμία νομιμοποίηση, ούτε για μόνιμη επιτροπεία ούτε για μόνιμο κόφτη. Έχετε πει πολλά. Αρκετά πια. Δεν μπορείτε να βαφτίζετε το κρέας ψάρι. Να τα πάρουμε με τη σειρά;</seg>
                    <seg xml:id="ParlaMint-GR_2017-01-18-S1-commons.seg160">Κάνατε σημαία το κούρεμα του χρέους. Τι πετύχατε; Αρκεστήκατε σε βραχυπρόθεσμα μέτρα, που θα αποδώσουν μετά από μια εικοσαετία, όταν θα τα ξεμπλοκάρετε. Είπατε ότι θα κλείσετε γρήγορα τη δεύτερη αξιολόγηση. Μας διαβεβαιώνετε από πριν τις γιορτές «ότι όλα πάνε πρίμα, όλα είναι έτοιμα». Τι κάνετε; Καθυστερείτε. Κι αυτό δημιουργεί ανασφάλεια και αβεβαιότητα, που είναι θηλιά στον λαιμό της πραγματικής οικονομίας.</seg>
                    <seg xml:id="ParlaMint-GR_2017-01-18-S1-commons.seg161">Δηλώνατε ότι δεν θα δεχθείτε νέα μέτρα. Μας το είπατε και σήμερα εδώ. Τι γίνεται στην πράξη; Φαίνεται ότι ήδη έχετε δεχθεί νέα μείωση του αφορολόγητου. Αυτό μήπως αφορά και τους αγρότες που είπατε πριν; Να μας απαντήσετε στη δευτερολογία σας αν το σκέφτεστε και το σχεδιάζετε. Φαίνεται ότι έχετε δεχθεί τον μόνιμο κόφτη και φαίνεται ότι έχετε δεχθεί και νέα αύξηση στον ΦΠΑ. Ελπίζω να μη δεχθείτε, όπως ακούγεται, και την κατάργηση της προσωπικής διαφοράς στις συντάξεις.</seg>
                    <seg xml:id="ParlaMint-GR_2017-01-18-S1-commons.seg162">Εγγυηθήκατε ότι θα επαναφέρετε τις συλλογικές διαπραγματεύσεις. Και τώρα φαίνεται ότι θα αποδεχθείτε και τις ομαδικές απολύσεις. Και μας κουνάτε εδώ και το δάχτυλο. Αυτό πια είναι θράσος.</seg>
                    <seg xml:id="ParlaMint-GR_2017-01-18-S1-commons.seg163">Έχετε γίνει ανέκδοτο στα χείλη της νεολαίας, που σας τρολάρει. Έχετε δει τι έχουν βγάλει. Ωραίες καρτούλες. «Διαπραγμάτευση με ΣΥΡΙΖΑ», «Αξιοπρέπεια με ΣΥΡΙΖΑ», «Ανάπτυξη με ΣΥΡΙΖΑ», «Δουλειές με ΣΥΡΙΖΑ». Έχασαν οι λέξεις την ουσία τους με εσάς.</seg>
                    <seg xml:id="ParlaMint-GR_2017-01-18-S1-commons.seg164">Προχωράτε χωρίς σχέδιο, δυστυχώς για τον τόπο, χωρίς στρατηγική, ανίκανοι και αποτελεσματικοί. Και είναι πια ορατό ότι οδηγείτε τη χώρα σε νέα αδιέξοδα.</seg>
                    <seg xml:id="ParlaMint-GR_2017-01-18-S1-commons.seg165">Δείχνετε να τα έχετε χαμένα. Γι' αυτό και ενώ έχετε γενέθλια της Κυβέρνησής σας σε λίγες ημέρες είναι βέβαιο ότι δεν υπάρχει ούτε ένας Έλληνας ούτε μια Ελληνίδα και νομίζω πια ούτε και εσείς οι ίδιοι που θα γιορτάσουν γι' αυτό.</seg>
                    <seg xml:id="ParlaMint-GR_2017-01-18-S1-commons.seg166">Κύριε Πρωθυπουργέ, και στους αγρότες τάξατε λαγούς με πετραχήλια και οι προεκλογικές σας δεσμεύσεις ήταν και εδώ επιταγές χωρίς αντίκρισμα. Τους εξαπατήσατε.</seg>
                    <seg xml:id="ParlaMint-GR_2017-01-18-S1-commons.seg167">Μέσα από τις συζητήσεις που έκανα με τους εκπροσώπους τους σε όλη την Ελλάδα - γιατί τους τελευταίους μήνες έχω γυρίσει όλη τη χώρα - και όχι από πληροφορίες, όπως είπατε πριν, το συμπέρασμα είναι ένα: Η απόγνωση, τα αδιέξοδα, η απελπισία στον πρωτογενή τομέα έχουν ονοματεπώνυμο: ΣΥΡΙΖΑ - ΑΝΕΛ. Αυτό είναι το έργο σας!</seg>
                    <seg xml:id="ParlaMint-GR_2017-01-18-S1-commons.seg168">Μέσα σε τόσο λίγο χρόνο πάρθηκαν τόσα πολλά αρνητικά μέτρα για τον πρωτογενή τομέα, που οι αγρότες και οι άνθρωποι της υπαίθρου αισθάνονται πια ότι δεν μπορούν να τα βγάλουν πέρα. Αυτό είναι το αίσθημα σε όλη την ελληνική περιφέρεια και κάνετε ότι δεν βλέπετε και ότι δεν ακούτε.</seg>
                    <seg xml:id="ParlaMint-GR_2017-01-18-S1-commons.seg169">Θέλετε να δούμε τα έργα και τις ημέρες σας ένα - ένα; Και δεν είναι λίγα, δεν είναι ένα και δύο. Είναι μια ντουζίνα βάρη, δώδεκα μέτρα δυσβάσταχτα.</seg>
                    <seg xml:id="ParlaMint-GR_2017-01-18-S1-commons.seg170">Μέτρο πρώτο: Φορολόγηση των αγροτικών εισοδημάτων με συντελεστή που αυξάνεται από το 13% στο 22% -45%.</seg>
                    <seg xml:id="ParlaMint-GR_2017-01-18-S1-commons.seg171">Μέτρο δεύτερο: Φορολόγηση των αγροτικών ενισχύσεων της ΚΑΠ με μικρές εξαιρέσεις. Αυτό θα κάνει το προηγούμενο μέτρο ακόμα πιο δυσβάσταχτο. Σας επισημαίνω εδώ ότι οι αγρότες έχουν πολύ μεγάλη αγωνία γιατί το 2016 πληρώσατε τις επιδοτήσεις του 2016 και το 50% των επιδοτήσεων του 2015. Καταλαβαίνετε τι θα γίνει όταν θα πάρουν τα εκκαθαριστικά μέσα στο 2017.</seg>
                    <seg xml:id="ParlaMint-GR_2017-01-18-S1-commons.seg172">Μέτρο τρίτο: Φθάσατε στο σημείο να αυξήσετε την προκαταβολή του φόρου στο 100%. Επιβάλατε τέλος επιτηδεύματος επιπλέον 650 ευρώ για κάθε κατά κύριο επάγγελμα αγρότη και αυξήσατε τον συμπληρωματικό ΕΝΦΙΑ για τους αγρότες και τα αγροτεμάχια.</seg>
                    <seg xml:id="ParlaMint-GR_2017-01-18-S1-commons.seg173">Μέτρο τέταρτο: Η μεγάλη αύξηση των ασφαλιστικών εισφορών. Πρόκειται ουσιαστικά για πρόσθετη φορολογία εισοδήματος, αφού για πρώτη φορά οι ασφαλιστικές εισφορές συνδέονται με το φορολογητέο εισόδημα και θα ανέλθουν, μαζί με τις εισφορές για την υγεία, στο 27% του εισοδήματος.</seg>
                    <seg xml:id="ParlaMint-GR_2017-01-18-S1-commons.seg174">Μέτρο πέμπτο: Κατάργηση του ΟΓΑ, που αποτελούσε μια σοβαρή κατάκτηση για τους αγρότες. Και μη μας λέτε τώρα ότι δεν μπορούσατε να το αποφύγετε, γιατί ήταν πρόταση του αρμόδιου Υπουργού σας. Και σας λέγαμε «μην το κάνετε αυτό».</seg>
                    <seg xml:id="ParlaMint-GR_2017-01-18-S1-commons.seg175">Μέτρο έκτο: Αύξηση του ΦΠΑ των αγροτικών εφοδίων και ζωοτροφών από το 13% στο 23% το 2016 και από 1-1-2017 στο 24%. Τώρα λέτε ότι το σκέφτεστε. Μακάρι να βοήθησε η σημερινή συζήτηση να πάρετε μερικά πράγματα πίσω και να τα βελτιώσετε. Όμως, δεν ξέρουμε τι έρχεται μέχρι να κλείσει η δεύτερη αξιολόγηση, τι έχουμε μπροστά μας.</seg>
                    <seg xml:id="ParlaMint-GR_2017-01-18-S1-commons.seg176">Μέτρο έβδομο: Αύξηση του ΦΠΑ στα νησιά του Αιγαίου, οδηγώντας σε απόγνωση πλέον παραγωγούς και κτηνοτρόφους των νησιών, λόγω της πολύ μεγάλης αύξησης του κόστους παραγωγής. Τίποτα δεν εγγυάται ότι η αναστολή, που και εμείς ψηφίσαμε, δεν θα επανέλθει το 2018.</seg>
                    <seg xml:id="ParlaMint-GR_2017-01-18-S1-commons.seg177">Μέτρο όγδοο: Επιβολή για πρώτη φορά ειδικού φόρου κατανάλωσης στο κρασί, χωρίς κανένα εισπρακτικό αποτέλεσμα - ίσως γι' αυτό τώρα να το ξανασκέφτεστε - και επιβολή αυξημένου φόρου στην μπίρα από μικρές επιχειρήσεις. Σας λέγαμε από την αρχή να μην το κάνετε αυτό, δίναμε μάχη σε αυτή την Αίθουσα, αλλά δεν μας ακούσατε.</seg>
                    <seg xml:id="ParlaMint-GR_2017-01-18-S1-commons.seg178">Μέτρο ένατο: Κατάργηση της επιστροφής του ειδικού φόρου κατανάλωσης στο πετρέλαιο για τους αγρότες και αύξηση της τιμής του ηλεκτρικού ρεύματος. Ειδικά με τις νέες αυξήσεις στα καύσιμα το κόστος ενέργειας θα πλήξει επιπλέον την ανταγωνιστικότητα των ελληνικών εκμεταλλεύσεων.</seg>
                    <seg xml:id="ParlaMint-GR_2017-01-18-S1-commons.seg179">Μέτρο δέκατο: Χρηματοδοτική ασφυξία από τις τράπεζες και τα capital controls. Οι αγρότες δυσκολεύονται να καλλιεργήσουν και να εξασφαλίσουν χρηματοδοτήσεις για τον εκσυγχρονισμό των εκμεταλλεύσεών τους. Οι μεταποιητικές και εξαγωγικές επιχειρήσεις του πρωτογενούς τομέα αδυνατούν να επενδύσουν στη βελτίωση των εγκαταστάσεών τους. Αυτή είναι η πραγματικότητα σήμερα στην ελληνική ύπαιθρο.</seg>
                    <seg xml:id="ParlaMint-GR_2017-01-18-S1-commons.seg180">Μέτρο ενδέκατο: Αλλαγή της διάρκειας του φρέσκου γάλακτος που οδήγησε σε αύξηση των εισαγωγών και έδωσε καίριο χτύπημα στην κτηνοτροφία.</seg>
                    <seg xml:id="ParlaMint-GR_2017-01-18-S1-commons.seg181">Δεν κατάλαβα γιατί πανηγυρίζατε προηγουμένως για τις ρυθμίσεις σας.</seg>
                    <seg xml:id="ParlaMint-GR_2017-01-18-S1-commons.seg182">Μέτρο δωδέκατο: Μεταφορά των αποθεματικών του ΟΠΕΚΕΠΕ και του ΕΛΓΑ και καθυστέρηση στην καταβολή των επιδοτήσεων και αποζημιώσεων. Στον ΟΠΕΚΕΠΕ, ναι, στο τέλος του 2016 άρχισε η κατάσταση να εξομαλύνεται. Όμως, στον ΕΛΓΑ η κατάσταση παραμένει τραγική και υπάρχει αδυναμία ανταπόκρισης στις ανάγκες για άμεση εκτίμηση των ζημιών και πολύ μεγάλες καθυστερήσεις στις πληρωμές των αποζημιώσεων. Λόγω δε της πρόσφατης κακοκαιρίας και της ανικανότητας της Κυβέρνησης να δώσει λύση στο πρόβλημα των μετακινήσεων του προσωπικού του ΕΛΓΑ είναι βέβαιο ότι η κατάσταση θα επιδεινωθεί.</seg>
                    <seg xml:id="ParlaMint-GR_2017-01-18-S1-commons.seg183">Και αν δεν έχετε αντιληφθεί τι συμβαίνει με τον ΕΛΓΑ και ποιο είναι το πρόβλημα, φοβάμαι ότι δεν είστε και σε θέση να δώσετε καμμία απολύτως λύση. Τα πράγματα θα πάνε ακόμα χειρότερα.</seg>
                    <seg xml:id="ParlaMint-GR_2017-01-18-S1-commons.seg184">Κυρίες και κύριοι συνάδελφοι, μετά από όλα αυτά, υπάρχει κανένας που να πιστεύει ότι δεν θα «γονατίσουν» οι μικρές και οι μεσαίες εκμεταλλεύσεις το 2017; Μετατρέψατε το αγροτικό εισόδημα σε επίδομα. Άλλο ένα έργο της Κυβέρνησης ΣΥΡΙΖΑ - ΑΝΕΛ!</seg>
                    <seg xml:id="ParlaMint-GR_2017-01-18-S1-commons.seg185">Και δεν έφθαναν μόνο αυτά, αλλά «τραβήξατε χειρόφρενο» και «παγώσατε» το Πρόγραμμα Αγροτικής Ανάπτυξης 2015-2020, το οποίο μας είπατε ότι είναι το βασικό σας εργαλείο, αλλά δεν μας είπατε ποιος το εξασφάλισε. Μήπως οι προηγούμενες κυβερνήσεις; Γιατί δεν λέτε μια κουβέντα γι' αυτό; Στα 20 δισεκατομμύρια ευρώ που εξασφαλίστηκαν το 2013-2014- γιατί τότε εξασφαλίστηκαν - περιλαμβάνονται και περίπου 6 δισεκατομμύρια ευρώ για την αγροτική ανάπτυξη.</seg>
                    <seg xml:id="ParlaMint-GR_2017-01-18-S1-commons.seg186">Δύο χρόνια, λοιπόν, μετά την έναρξη του προγράμματος εγώ σας ρωτώ αυτό που ρωτούν και οι φορείς και οι αγρότες: Γιατί δεν έχει ενταχθεί έστω και ένας νέος αγρότης στο πρόγραμμα; Και προσέξτε, δεν ρωτώ αν έχει κάνει αίτηση, αλλά αν έχει ενταχθεί, για να πετύχουμε τη ζητούμενη ανανέωση της ηλικιακής πυραμίδας.</seg>
                    <seg xml:id="ParlaMint-GR_2017-01-18-S1-commons.seg187">Γιατί δεν έχει γίνει προκήρυξη για τα σχέδια βελτίωσης και τα σχέδια μεταποίησης, για την αύξηση της ανταγωνιστικότητας των εκμεταλλεύσεων και των επιχειρήσεων, για βελτίωση της ποιότητας και την αύξηση της προστιθέμενης αξίας των αγροτικών προϊόντων;</seg>
                    <seg xml:id="ParlaMint-GR_2017-01-18-S1-commons.seg188">Γιατί δεν έχει γίνει προκήρυξη του μέτρου για τη δημιουργία νέων ομάδων παραγωγών και τη χρηματοδότησή τους από το νέο Πρόγραμμα Αγροτικής Ανάπτυξης;</seg>
                    <seg xml:id="ParlaMint-GR_2017-01-18-S1-commons.seg189">Γιατί δεν προχωρούν οι συμπράξεις καινοτομίας; Τι περιμένετε; Να τελειώσει το πρόγραμμα; Πριν από λίγες μέρες κάνατε μια συγκέντρωση στο Χίλτον. Προχωρήστε, επιτέλους, έστω μία!</seg>
                    <seg xml:id="ParlaMint-GR_2017-01-18-S1-commons.seg190">Γιατί δεν έχει προχωρήσει η αξιοποίηση των πόρων που προβλέπονται για την αντιμετώπιση των ζημιών από τα ακραία καιρικά φαινόμενα λόγω της κλιματικής αλλαγής, αλλά και η εφαρμογή του μέτρου της ασφάλισης του εισοδήματος λόγω έντονων διακυμάνσεων των τιμών στην αγορά;</seg>
                    <seg xml:id="ParlaMint-GR_2017-01-18-S1-commons.seg191">Γιατί δεν έχει προχωρήσει το Ταμείο Εγγυοδοσίας για τη δανειοδότηση αγροτών και επιχειρήσεων με πόρους από το Πρόγραμμα Αγροτικής Ανάπτυξης 2015-2020;</seg>
                    <seg xml:id="ParlaMint-GR_2017-01-18-S1-commons.seg192">Γιατί δεν έχει προχωρήσει η δημιουργία μικρών αλυσίδων απευθείας διάθεσης από τους αγρότες στους καταναλωτές των προϊόντων τους και η συνεργασία του πρωτογενούς τομέα με τον τουρισμό;</seg>
                    <seg xml:id="ParlaMint-GR_2017-01-18-S1-commons.seg193">Γιατί δεν έχουν προχωρήσει τα προγράμματα προώθησης και στήριξης των εξαγωγών, όταν, όπως γνωρίζετε, έξι στα δέκα προϊόντα - πρωταθλητές των εξαγωγών είναι ποιοτικά προϊόντα του αγροδιατροφικού τομέα;</seg>
                    <seg xml:id="ParlaMint-GR_2017-01-18-S1-commons.seg194">Γιατί δεν έχει προχωρήσει το σύστημα των γεωργικών συμβουλών και συμβούλων, που είναι αναγκαίο για την υποβοήθηση των αγροτών, για να παράγουν ποιοτικά προϊόντα και να προσαρμοστούν στις απαιτήσεις των καταναλωτών και της αγοράς, για να μπορέσουν οι αγρότες να διαχειριστούν την έλλειψη νερού, άρδευσης και να εφαρμόσουν φιλοπεριβαλλοντικές μεθόδους καλλιέργειας;</seg>
                    <seg xml:id="ParlaMint-GR_2017-01-18-S1-commons.seg195">Επί δύο χρόνια δεν αξιοποιήσατε τη διάταξη που είχαμε κάνει με το ΥΠΕΚΑ με τα φωτοβολταϊκά στους ΤΟΕΒ, που θα είχε ως αποτέλεσμα τη μείωση του κόστους του ηλεκτρικού ρεύματος μέχρι 50%. Βρήκατε δέκα μεγάλα αρδευτικά που είχαν προταθεί στο πακέτο Γιούνκερ. Είχε ξεκινήσει η ωρίμανσή τους και σήμερα είναι στα αζήτητα.</seg>
                    <seg xml:id="ParlaMint-GR_2017-01-18-S1-commons.seg196">Το επισημάναμε αυτό, με ερώτηση της Κοινοβουλευτικής μας Ομάδας, απαντήσατε ότι θα προωθηθούν μέσω του Προγράμματος Αγροτικής Ανάπτυξης και έκτοτε αγνοείται η τύχη τους.</seg>
                    <seg xml:id="ParlaMint-GR_2017-01-18-S1-commons.seg197">Γιατί δεν έχετε ήδη αδειοδοτήσει με fast track διαδικασίες τις κτηνοτροφικές εκμεταλλεύσεις, για να μπορούν να ενταχθούν σε ευρωπαϊκά προγράμματα;</seg>
                    <seg xml:id="ParlaMint-GR_2017-01-18-S1-commons.seg198">Γιατί το Επιχειρησιακό Πρόγραμμα Αλιείας και Θάλασσας έχει μηδενική απορρόφηση πόρων;</seg>
                    <seg xml:id="ParlaMint-GR_2017-01-18-S1-commons.seg199">Τι απαντάτε στους αλιείς και σε όσους δραστηριοποιούνται στις υδατοκαλλιέργειες, έναν πολύ δυναμικό παραγωγικό τομέα;</seg>
                    <seg xml:id="ParlaMint-GR_2017-01-18-S1-commons.seg200">Κύριε Πρωθυπουργέ, σας έχει απασχολήσει καθόλου γιατί σε όλες τις κινητοποιήσεις των αγροτών πρωτοστατούν νέοι άνθρωποι;</seg>
                    <seg xml:id="ParlaMint-GR_2017-01-18-S1-commons.seg201">Θα σας απαντήσω εγώ: Γιατί είναι νέοι άνθρωποι, με καινοτόμες ιδέες, που θέλουν να μείνουν εδώ, να απασχοληθούν στον τόπο τους και εσείς δεν τους δίνετε τη δυνατότητα, τους κόβετε κάθε ευκαιρία, νιώθουν ότι καταστρέφονται εάν παραμείνουν στην ελληνική ύπαιθρο.</seg>
                    <seg xml:id="ParlaMint-GR_2017-01-18-S1-commons.seg202">Και ενώ κουβαλάτε το βάρος αυτής της τεράστιας ευθύνης, τα αντιμετωπίζετε όλα με μία απίστευτη αλαζονεία. Και για όλα, βέβαια, φταίνε κάποιοι άλλοι, ποτέ εσείς. Ούτε ίχνος αυτοκριτικής! Τίποτα δεν έχετε κάνει λάθος;</seg>
                    <seg xml:id="ParlaMint-GR_2017-01-18-S1-commons.seg203">Κυρίες και κύριοι Βουλευτές, η Δημοκρατική Συμπαράταξη, το ΠΑΣΟΚ, η ΔΗΜΑΡ, στήριξαν και στηρίζουν διαχρονικά τους αγρότες και είμαστε ο κατ' εξοχήν συνομιλητής τους. Μαζί αλλάξαμε την ύπαιθρο και τη χώρα, με τη δημοκρατική παράταξη, όλα τα προηγούμενα χρόνια, μαζί θα δώσουμε τη μάχη για την επιβίωσή τους.</seg>
                    <seg xml:id="ParlaMint-GR_2017-01-18-S1-commons.seg204">Προκαλέσαμε, όμως, τη συζήτηση αυτή όχι μόνο για να μείνουμε στην κριτική. Εμείς θέλουμε να είμαστε παραγωγικοί. Θέλουμε να είμαστε εποικοδομητικοί. Στο επίκεντρο των προτάσεών μας βρίσκεται η βαθιά μας πίστη ότι χρειάζεται ουσιαστική περιφερειακή ανάπτυξη, για να μπορέσουμε να αφήσουμε με ασφάλεια πίσω μας την κρίση, ότι θα πρέπει να κατευθύνουμε τους ελάχιστους πόρους που έχουμε στη δυνατότητά μας και στα χέρια μας με τέτοιο τρόπο, ώστε κάθε περιφέρεια της χώρας μας να αποκτήσει αναπτυξιακή ταυτότητα.</seg>
                    <seg xml:id="ParlaMint-GR_2017-01-18-S1-commons.seg205">Στην πρώτη γραμμή αυτής της προσπάθειας για την ανάπτυξη της ελληνικής υπαίθρου είναι η αποκέντρωση, αλλά και η ποιότητα των αγροτικών προϊόντων.</seg>
                    <seg xml:id="ParlaMint-GR_2017-01-18-S1-commons.seg206">Καταθέτουμε, λοιπόν, γι' αυτό δώδεκα προτάσεις ανάπτυξης απέναντι στα δώδεκα δικά σας βάρη, προτάσεις που είναι αποτέλεσμα συζήτησης με τον αγροτικό κόσμο και τους φορείς του όλο αυτό το διάστημα.</seg>
                    <seg xml:id="ParlaMint-GR_2017-01-18-S1-commons.seg207">Πρόταση πρώτη: Ο φόρος εισοδήματος να μειωθεί προοδευτικά, οι ενισχύσεις να είναι ακατάσχετες και αφορολόγητες, ο ΦΠΑ των αγροτικών εφοδίων και εισροών να επανέλθει στο 13%, να καταργηθεί ο ειδικός φόρος κατανάλωσης στο κρασί και να δοθεί κίνητρο για τη δημιουργία νέων συλλογικών δομών, με την επιστροφή 5 μονάδων ΦΠΑ στους οργανωμένους παραγωγούς.</seg>
                    <seg xml:id="ParlaMint-GR_2017-01-18-S1-commons.seg208">Πρόταση δεύτερη: Να αποσυνδεθούν οι ασφαλιστικές εισφορές από το φορολογητέο εισόδημα και για να διευκολύνουμε την ανανέωση των παραγωγών, για κάθε ζευγάρι νέων αγροτών τα πέντε πρώτα χρόνια εισφορές θα πληρώνει μόνο ο ένας.</seg>
                    <seg xml:id="ParlaMint-GR_2017-01-18-S1-commons.seg209">Πρόταση τρίτη: Να παραμείνει ο ΟΓΑ φορέας ασφάλισης των αγροτών, με διαχωρισμό του ταμείου πρόνοιας και αφαίρεση άλλων δαπανών, που δεν ανήκουν στον ΟΓΑ, αλλά τον επιβαρύνουν, και να καθιερωθεί η καθολική επέκταση και εφαρμογή του εργόσημου σε όλους τους αγρεργάτες, που χρησιμοποιούν οι αγρότες, ως ένα ακόμα μέσον ουσιαστικής μείωσης της εισφοροδιαφυγής.</seg>
                    <seg xml:id="ParlaMint-GR_2017-01-18-S1-commons.seg210">Και επειδή μας είπατε προηγουμένως ότι εσείς θεσμοθετήσατε το εργόσημο, μάλλον δεν σας έχουν πληροφορήσει καλά οι σύμβουλοί σας. Το 2010 θεσμοθετήθηκε το εργόσημο και το 2011 άρχισε να υλοποιείται.</seg>
                    <seg xml:id="ParlaMint-GR_2017-01-18-S1-commons.seg211">Τώρα το θέμα είναι η επέκτασή του. Αν εννοείτε ότι θα το επεκτείνετε, εμείς μαζί σας.</seg>
                    <seg xml:id="ParlaMint-GR_2017-01-18-S1-commons.seg212">Πρόταση τέταρτη: Αντιμετώπιση των κόκκινων δανείων και του πρωτογενούς τομέα, για μια δεύτερη ευκαιρία στους αγρότες και τις επιχειρήσεις του αγροδιατροφικού τομέα και καθιέρωση ακατάσχετου λογαριασμού και για τις αγροτικές εκμεταλλεύσεις και επιχειρήσεις.</seg>
                    <seg xml:id="ParlaMint-GR_2017-01-18-S1-commons.seg213">Πρόταση πέμπτη: Να καθιερωθεί αγροτικό πετρέλαιο, σύμφωνα με την τροπολογία που έχουμε καταθέσει από τις 3-11-2015, για να μειωθεί έτσι το κόστος ενέργειας, να στηριχθεί η επέκταση των ΑΠΕ στον πρωτογενή τομέα.</seg>
                    <seg xml:id="ParlaMint-GR_2017-01-18-S1-commons.seg214">Κύριε Πρόεδρε, φαντάζομαι ότι θα έχω περισσότερο χρόνο, όπως είχε και ο Πρωθυπουργός.</seg>
                </u>
                <u xml:id="ParlaMint-GR_2017-01-18-S1-commons.u12" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg215">Έχετε άνετα χρόνο, κυρία Γεννηματά.</seg>
                </u>
                <u xml:id="ParlaMint-GR_2017-01-18-S1-commons.u13" ana="#regular" who="#ΓΕΝΝΗΜΑΤΑ_ΓΕΩΡΓΙΟΥ_ΦΩΤΕΙΝΗ_ΦΩΦΗ">
                    <seg xml:id="ParlaMint-GR_2017-01-18-S1-commons.seg216">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2017-01-18-S1-commons.seg217">Πρόταση έκτη: Να γίνει εφαρμογή ειδικών πολιτικών για την αγροτική γη με διανομή της σε νέους αγρότες και επιστήμονες και να ενισχυθεί η έρευνα και η καινοτομία για στροφή σε ποιοτικά προϊόντα και παραγωγή πολλαπλασιαστικού υλικού.</seg>
                    <seg xml:id="ParlaMint-GR_2017-01-18-S1-commons.seg218">Πρόταση έβδομη: Ενεργοποίηση των ελεγκτικών μηχανισμών - το αυτονόητο - για να παταχθούν οι παράνομες ελληνοποιήσεις, οι πρακτικές των εναρμονισμένων τιμών και του αθέμιτου ανταγωνισμού και να κλείσει έτσι η ψαλίδα μεταξύ των τιμών στο χωράφι και των τιμών στο ράφι, ώστε να προκύψει όφελος και για τους παραγωγούς αλλά και για τους καταναλωτές.</seg>
                    <seg xml:id="ParlaMint-GR_2017-01-18-S1-commons.seg219">Πρόταση όγδοη: Για την αξιοποίηση κάθε δυνατότητας της ΚΑΠ και ΚΑΛΠ, για την αλιεία, για την ανάπτυξη της υπαίθρου και της χώρας, πρέπει όχι μόνο να προκηρυχθούν, αλλά και να υλοποιηθούν όλα τα μέτρα του Προγράμματος Αγροτικής Ανάπτυξης 2015-2020, συνολικού προϋπολογισμού 6 δισεκατομμυρίων που εξασφαλίσαμε, όπως είπα πριν, τα προηγούμενα χρόνια.</seg>
                    <seg xml:id="ParlaMint-GR_2017-01-18-S1-commons.seg220">Πρόταση ένατη: Δημιουργία ταμείου ΕΤΕΑΝ χρηματοδότησης των επενδύσεων στην παραγωγή, μεταποίηση και εμπορία των αγροτικών προϊόντων.</seg>
                    <seg xml:id="ParlaMint-GR_2017-01-18-S1-commons.seg221">Πρόταση δέκατη: Να υπάρξει ένα ειδικό πρόγραμμα για την κτηνοτροφία και την πτηνοτροφία, με στόχο την υποκατάσταση των εισαγωγών και την αύξηση των εξαγωγών και να διασυνδεθεί ο πρωτογενής τομέας με τον τουρισμό, για να μπορέσουμε να έχουμε καλύτερη αξιοποίηση της ντόπιας παραγωγής, όπως και προγράμματα στήριξης των εξαγωγών, με ενέργειες προώθησης των αγροτικών προϊόντων, αξιοποιώντας τις κοινοτικές χρηματοδοτήσεις.</seg>
                    <seg xml:id="ParlaMint-GR_2017-01-18-S1-commons.seg222">Πρόταση ενδέκατη: Πρέπει να αρθεί το αδιέξοδο στον ΕΛΓΑ. Επιτέλους δεχθείτε την τροπολογία που έχουμε καταθέσει επτά φορές μέχρι σήμερα για να λύσετε το πρόβλημα μετακίνησης του προσωπικού, αλλιώς οι πληγέντες θα κάνουν «μαύρα μάτια» για να δουν το χρώμα του χρήματος!</seg>
                    <seg xml:id="ParlaMint-GR_2017-01-18-S1-commons.seg223">Πρόταση δωδέκατη: Προτείνουμε την εφαρμογή προγραμμάτων κατάρτισης νέων αγροτών και ανέργων σε λειτουργούσες αγροτικές επιχειρήσεις, με χρηματοδότηση από το Ευρωπαϊκό Κοινωνικό Ταμείο, για απόκτηση εμπειρίας - που είναι το πιο χρήσιμο από όλα - αλλά και την ενίσχυση όλων των κοινωνικών υποδομών και της παιδείας, για να μπορέσουμε να σταθούμε στο πλάι και της Ελληνίδας αγρότισσας, για να νιώθει ότι με ασφάλεια μπορεί να μείνει στον τόπο της και να μεγαλώσει τα παιδιά της.</seg>
                    <seg xml:id="ParlaMint-GR_2017-01-18-S1-commons.seg224">Κυρίες και κύριοι Βουλευτές, οι προτάσεις μας αυτές είναι φανερό ότι δεν μπορούν να υλοποιηθούν από αυτή την Κυβέρνηση. Όμως, οι πολιτικές εξελίξεις δεν θα αργήσουν. Το ζήτημα που προκύπτει σήμερα δεν είναι το πότε, αλλά κυρίως τι αποτέλεσμα θα έχουν αυτές για τη χώρα και για τον ελληνικό λαό, γιατί οι επόμενες εκλογές δεν πρέπει να είναι ούτε άλλο ένα πείραμα ούτε άλλη μια χαμένη ιστορική ευκαιρία για τον τόπο.</seg>
                    <seg xml:id="ParlaMint-GR_2017-01-18-S1-commons.seg225">Το 2017 πρέπει να γίνει ένα έτος - ορόσημο για την Ελλάδα, ορόσημο που θα σηματοδοτήσει την οριστική ήττα του λαϊκισμού και την επιστροφή επιτέλους σε μια ώριμη πολιτική σκέψη και δράση. Δεν έχει ανάγκη ο τόπος από εναλλασσόμενους σωτήρες μιας χρήσης.</seg>
                    <seg xml:id="ParlaMint-GR_2017-01-18-S1-commons.seg226">Οκτώ χρόνια μετά την αποκάλυψη ότι η αλόγιστη σπατάλη της περιόδου 2004-2009 χρεοκόπησε τη χώρα, ελάχιστοι πια παραμένουν σε αυτό τον τόπο, οι οποίοι δεν αναγνωρίζουν ότι υπάρχει μόνο ένας αξιόπιστος δρόμος για να αφήσουμε πίσω μας τα μνημόνια, η υλοποίηση μιας σοβαρής εθνικής γραμμής για τον τόπο, που εξελίσσεται και στηρίζεται πάνω σε τρεις πυλώνες.</seg>
                    <seg xml:id="ParlaMint-GR_2017-01-18-S1-commons.seg227">Πρώτον, ουσιαστική αναδιαπραγμάτευση του κόστους εξυπηρέτησης του χρέους. Άλλωστε μας το οφείλουν αυτό οι δανειστές. Δεύτερον, περιορισμό των ανεδαφικών πλεονασμάτων που έχετε αποδεχθεί και δεν μπορούμε με κανέναν τρόπο να πετύχουμε κάτω από αυτές τις συνθήκες και θα οδηγήσουν σε νέα αδιέξοδα τον τόπο. Τρίτον, ένα εμπροσθοβαρές σχέδιο ριζοσπαστικών αλλαγών στο κράτος και στην οικονομία, για να χτυπήσουμε τις στρεβλώσεις και τα αίτια που οδήγησαν τη χώρα μας στην κρίση.</seg>
                    <seg xml:id="ParlaMint-GR_2017-01-18-S1-commons.seg228">Αυτή η εθνική γραμμή έχει ανάγκη από μια σοβαρή, ισχυρή εθνική Κυβέρνηση συνεννόησης, έτσι όπως την προτείνουμε εμείς, για να μπορέσει να υλοποιηθεί. Μόνο μία τέτοια Κυβέρνηση μπορεί να είναι αξιόπιστη, να διαπραγματευθεί σκληρά και να τεκμηριώσει τις προτάσεις που προβάλλει, όχι να κάνει παζάρια απλώς για να κερδίσει χρόνο στην εξουσία.</seg>
                    <seg xml:id="ParlaMint-GR_2017-01-18-S1-commons.seg229">Στους συντηρητικούς κύκλους των δανειστών δεν θα αντιτάξουμε τους δήθεν λεονταρισμούς, αλλά σοβαρές, τεκμηριωμένες, όπως είπα πριν, προτάσεις. Και αυτό έκαναν όλες οι σοβαρές χώρες που άφησαν πίσω τους τα μνημόνια. Δείτε τι έχει γίνει και στην Κύπρο και στην Πορτογαλία και στην Ιρλανδία. Η βάση για να κάνουν το επόμενο βήμα ήταν η συνεννόηση των πολιτικών δυνάμεων.</seg>
                    <seg xml:id="ParlaMint-GR_2017-01-18-S1-commons.seg230">Είναι πραγματικά κρίμα, κυρίες και κύριοι Βουλευτές, μετά από όλες αυτές τις περιπέτειες του λαού μας, της χώρας μας, το ότι ο κ. Τσίπρας και ο κ. Μητσοτάκης αρνούνται να κατανοήσουν τα αυτονόητα. Ο κ. Τσίπρας, αμετανόητα πολιτικά απερίσκεπτος, ασκείται σε μια καθημερινή προσπάθεια, που δεν σχετίζεται, όμως, με τις ανάγκες του τόπου και των πολιτών. Η μόνη του έγνοια είναι να καθίσει λίγο παραπάνω σε αυτή την καρέκλα, με κάθε κόστος. Αν δεν μπορέσει να παγιδεύσει τους πολιτικούς του αντιπάλους, τότε τους κατασυκοφαντεί. Αν δεν μπορεί να ελέγξει τα μέσα μαζικής ενημέρωσης, τότε θα προσπαθήσει να τα φιμώσει. Αν δεν μπορεί να υποτάξει τη λειτουργία των ανεξάρτητων αρχών, τότε θα κοιτάξει να βρει τρόπο να τις υποβαθμίσει.</seg>
                    <seg xml:id="ParlaMint-GR_2017-01-18-S1-commons.seg231">Η χώρα, όμως, χρειάζεται μια άλλη πολιτική. Χρειάζεται, επιτέλους, μια προοδευτική πολιτική, που θα μπορέσει να αγκαλιάσει τα μεσαία στρώματα που σήμερα φτωχοποιούνται και χτυπιούνται περισσότερο από όλους από αυτή την πολιτική, που θα μπορέσει έμπρακτα να στηρίξει με αλληλεγγύη τους πιο αδύναμους και θα μπορέσει να αγκαλιάσει, κυρίως, τη νέα γενιά και να της δώσει ευκαιρίες και πραγματική ελπίδα να δουλέψει και να εξελιχθεί στην Ελλάδα. Ο νέος εθνικός μας στόχος πρέπει να είναι να κρατήσουμε τα παιδιά μας στον τόπο μας.</seg>
                    <seg xml:id="ParlaMint-GR_2017-01-18-S1-commons.seg232">Σας ευχαριστώ πάρα πολύ.</seg>
                </u>
                <u xml:id="ParlaMint-GR_2017-01-18-S1-commons.u14" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg233">Ευχαριστούμε πολύ την κ. Γεννηματά.</seg>
                    <seg xml:id="ParlaMint-GR_2017-01-18-S1-commons.seg234">Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τρεις μαθητές και μαθήτριες και δύο εκπαιδευτικοί συνοδοί τους από το 3ο Γενικό Λύκειο Αμαρουσίου.</seg>
                    <seg xml:id="ParlaMint-GR_2017-01-18-S1-commons.seg235">Η Βουλή σάς καλωσορίζει.</seg>
                    <seg xml:id="ParlaMint-GR_2017-01-18-S1-commons.seg236">Παρακαλώ πολύ, τον λόγο έχει ο Αρχηγός της Αξιωματικής Αντιπολίτευσης και Πρόεδρος της Κοινοβουλευτικής Ομάδας της Νέας Δημοκρατίας κ. Κυριάκος Μητσοτάκης.</seg>
                </u>
                <u xml:id="ParlaMint-GR_2017-01-18-S1-commons.u15" ana="#regular" who="#ΜΗΤΣΟΤΑΚΗΣ_ΚΩΝΣΤΑΝΤΙΝΟΥ_ΚΥΡΙΑΚΟΣ">
                    <seg xml:id="ParlaMint-GR_2017-01-18-S1-commons.seg237">Κυρίες και κύριοι Βουλευτές, δεν μπορώ να μην ξεκινήσω τη σημερινή μου τοποθέτηση από τα χθεσινά εξαιρετικά ανησυχητικά γεγονότα στον Δημοσιογραφικό Οργανισμό Λαμπράκη.</seg>
                    <seg xml:id="ParlaMint-GR_2017-01-18-S1-commons.seg238">Διότι οι εξελίξεις αυτές, κυρίες και κύριοι Βουλευτές, έριξαν και το τελευταίο φύλλο συκής και αποκάλυψαν την ηθική γύμνια, την αδίστακτη φύση αλλά και τον τρομακτικό κυνισμό αυτής της Κυβέρνησης.</seg>
                    <seg xml:id="ParlaMint-GR_2017-01-18-S1-commons.seg239">Ανεβήκατε, κύριε Τσίπρα, στην εξουσία, παρουσιάζοντας τους εαυτούς σας ως αδιάφθορους, αυτούς που θα άλλαζαν όλο το πολιτικό και μιντιακό κατεστημένο. Μέσα σε δύο χρόνια εξελιχθήκατε όχι μόνο στην πιο αποτυχημένη Κυβέρνηση αλλά και στην πιο αδίστακτη, στην πιο επικίνδυνη, στην πιο αυταρχική Κυβέρνηση που έχει γνωρίσει η χώρα από τη Μεταπολίτευση και μετά.</seg>
                    <seg xml:id="ParlaMint-GR_2017-01-18-S1-commons.seg240">Εδώ και μήνες προσπαθείτε αγωνιωδώς να ελέγξετε τα μέσα μαζικής ενημέρωσης. Το αποδείξατε με το φιάσκο των τηλεοπτικών αδειών, όταν επιχειρήσατε να ελέγξετε πλήρως το μιντιακό τοπίο με τα λεφτά της Τράπεζας Αττικής, τα βοσκοτόπια για εγγυήσεις, πιέσεις, συναλλαγές και τελικά, αντισυνταγματικές μεθοδεύσεις.</seg>
                    <seg xml:id="ParlaMint-GR_2017-01-18-S1-commons.seg241">Άραγε διαβάσατε πραγματικά, κύριε Τσίπρα, την απόφαση του Συμβουλίου της Επικρατείας; Διότι αν κρίνω καλά από αυτά τα οποία είπατε σήμερα, μάλλον δεν έχετε καταλάβει ότι ο νόμος Παππά έχει κηρυχθεί αντισυνταγματικός από το ανώτατο δικαστήριο.</seg>
                    <seg xml:id="ParlaMint-GR_2017-01-18-S1-commons.seg242">Επίσης επιχειρήσατε τον έλεγχο των μέσων μαζικής ενημέρωσης, όταν πήγατε να ρίξετε «μαύρο» στα κανάλια και ξεσηκώθηκε το σύμπαν εναντίον σας. Το κάνετε, βέβαια, σήμερα και με τους εκδότες. Πρώτα τους καταγγείλατε όλους ως διαπλεκόμενους. Στη συνέχεια, κύριε Τσίπρα, συναλλαχθήκατε μαζί τους, τους συναντούσατε στα κρυφά. Κάποιοι συμβιβάστηκαν, έκαναν τις εφημερίδες τους «γραφεία Τύπου» της Κυβέρνησης. Άλλους, όμως, τους εκβιάζετε, χρησιμοποιώντας τις δικαστικές τους εκκρεμότητες. Χρησιμοποιήσατε ακριβώς αυτές τις δικαστικές εκκρεμότητες, για να επιχειρήσετε να πάρετε τον έλεγχο του ΔΟΛ, βάζοντας ως τοποτηρητή τον κ. Μουλόπουλο.</seg>
                    <seg xml:id="ParlaMint-GR_2017-01-18-S1-commons.seg243">Και δεν πιστεύω να ισχυριστείτε, κύριε Τσίπρα, ότι ο κ. Μουλόπουλος κινήθηκε με δικιά του πρωτοβουλία! Ήταν πρώην Βουλευτής σας. Ήταν Πρόεδρος, μέχρι χθες, στο Διοικητικό Συμβούλιο της «ΑΥΓΗΣ». Μάλιστα να θυμίσω, ότι αυτόν τον άνθρωπο είχατε και το θράσος να τον υποδείξετε για αντιπρόεδρο στο Εθνικό Συμβούλιο Ραδιοτηλεόρασης. Αυτή είναι η αντίληψή σας για τις ανεξάρτητες αρχές!</seg>
                    <seg xml:id="ParlaMint-GR_2017-01-18-S1-commons.seg244">Όμως πλέον το έχουμε καταλάβει όλοι, κύριε Τσίπρα, η Κυβέρνησή σας δεν έχει κανέναν απολύτως ηθικό φραγμό. Είστε ο ορισμός της διαπλοκής, της συναλλαγής και των μεθοδεύσεων. Είστε μια Κυβέρνηση επικίνδυνη για τη χώρα αλλά πια επικίνδυνη και για τη δημοκρατική ομαλότητα. Είστε ένα καθεστώς, το οποίο αγωνίζεται με νύχια και με δόντια για το πώς θα κρατηθεί στην εξουσία.</seg>
                    <seg xml:id="ParlaMint-GR_2017-01-18-S1-commons.seg245">Κύριε Τσίπρα, πάρτε το καλά χαμπάρι και εσείς και οι Υπουργοί σας, ο πλουραλισμός, η πολυφωνία, η δημοκρατία είναι ισχυρότερες από εσάς. Στην προσπάθειά σας να φέρετε την Ελλάδα και τη δημοκρατία στα δικά σας μικρά μέτρα, θα μας βρείτε απέναντι και τα σχέδιά σας θα καταρρεύσουν. Τα σχέδια σας θα καταρρεύσουν πολύ σύντομα. Και το μόνο το οποίο θα μείνει τελικά από όλη αυτή την ιστορία είναι ένα στίγμα, ένα πολύ βαρύ στίγμα σε εσάς προσωπικά και σε όποιον Βουλευτή ή και σε όποιο κόμμα εξακολουθεί να ανέχεται αυτή την κατάσταση.</seg>
                    <seg xml:id="ParlaMint-GR_2017-01-18-S1-commons.seg246">Κυρίες και κύριοι συνάδελφοι, σε μία εβδομάδα από σήμερα συμπληρώνονται δύο χρόνια από την εκλογική νίκη του ΣΥΡΙΖΑ και την άνοδο του κ. Τσίπρα στην εξουσία. Σήμερα μπορεί, πραγματικά, να καμαρώνει για τα επιτεύγματά του!</seg>
                    <seg xml:id="ParlaMint-GR_2017-01-18-S1-commons.seg247">Μερικές φορές σας ακούω, κύριε Τσίπρα, και, πραγματικά, αναρωτιέμαι αν έχετε οποιαδήποτε επικοινωνία με τη χώρα, της οποίας αυτή τη στιγμή προΐσταστε πολιτικά.</seg>
                    <seg xml:id="ParlaMint-GR_2017-01-18-S1-commons.seg248">Κυρίες και κύριοι συνάδελφοι, ποια είναι η Ελλάδα σήμερα; Είναι μια καθημαγμένη κοινωνία σε κατάθλιψη, μια χώρα σε συλλογική απογοήτευση, μια Κυβέρνηση βαθιά απομονωμένη από τα προβλήματα του ελληνικού λαού, χωρίς πυξίδα, χωρίς κανένα απολύτως σχέδιο για το αύριο της πατρίδος μας. Και όλα αυτά σε ένα παγκόσμιο περιβάλλον εξαιρετικά απαθές, με πολλά εθνικά μέτωπα ανοιχτά. Ποτέ τα τελευταία επτά χρόνια, από τη στιγμή που η κρίση χτύπησε με ορμή την ελληνική κοινωνία, δεν ήταν πιο σκοτεινός ο ορίζοντας για το «σκάφος» της Ελλάδος.</seg>
                    <seg xml:id="ParlaMint-GR_2017-01-18-S1-commons.seg249">Ξεκινώ αυτή την πρώτη μου ομιλία στη Βουλή για το 2017, με την κοινή διαπίστωση ότι η κατάσταση στη χώρα, κύριε Τσίπρα, έχει φτάσει στο απροχώρητο. Ένα πέπλο απαισιοδοξίας, κατήφειας και φόβου πλανάται σήμερα πάνω από την Ελλάδα.</seg>
                    <seg xml:id="ParlaMint-GR_2017-01-18-S1-commons.seg250">Η κοινωνία εμποτισμένη από το δηλητήριο της απόγνωσης και της ματαιότητας, κλείνεται στον εαυτό της, ενίοτε δε γίνεται και εύκολη βορά στις πιο παρανοϊκές θεωρίες συνομωσίας. Η άγρια υπερφορολόγηση πνίγει κάθε παραγωγικό Έλληνα. Η πραγματική οικονομία παραπαίει. Και οι στόχοι του προϋπολογισμού ως προς το σκέλος της ανάπτυξης είναι ήδη φανερό ότι με τους ρυθμούς που ακολουθείτε, πολύ δύσκολα θα επιτευχθούν για το 2017.</seg>
                    <seg xml:id="ParlaMint-GR_2017-01-18-S1-commons.seg251">Και οι κίνδυνοι οι οποίοι ελλοχεύουν είναι τεράστιοι. Η Κυβέρνηση προσποιείται ότι δεν τους καταλαβαίνει. Εξακολουθεί να μην μπορεί, ίσως να μη θέλει να ξεχωρίσει την αμείλικτη πραγματικότητα από τις βολικές της ψευδαισθήσεις.</seg>
                    <seg xml:id="ParlaMint-GR_2017-01-18-S1-commons.seg252">Ο κ. Τσίπρας μας έλεγε με άρθρο του στην «Εφημερίδα των Συντακτών» πριν από δύο μήνες, στις 12 Νοεμβρίου, ότι η αξιολόγηση θα κλείσει άμεσα, εννοούσατε στις 5 Δεκεμβρίου, μαζί με τα μέτρα για το χρέος, για να ενταχθούν στη συνέχεια τα ελληνικά ομόλογα στο πρόγραμμα ποσοτικής χαλάρωσης και με αυτόν τον τρόπο να έρθει η πολυπόθητη ανάπτυξη.</seg>
                    <seg xml:id="ParlaMint-GR_2017-01-18-S1-commons.seg253">Καταθέτω τη σχετική συνέντευξη για τα Πρακτικά.</seg>
                    <seg xml:id="ParlaMint-GR_2017-01-18-S1-commons.seg254">Ο ίδιος, όμως, ο Υπουργός Οικονομικών, ο κ. Τσακαλώτος - δεν τον βλέπω σήμερα να είναι μαζί μας - σε ένα σπάνιο ξέσπασμα ειλικρίνειας μόλις πριν από δύο εβδομάδες, είπε ότι οι συνέπειες σε περίπτωση που δεν κλείσει, κύριε Τσίπρα, η δεύτερη αξιολόγηση, θα είναι καταστροφικές. Και το τι έγινε από τότε είναι γνωστό. Η ολοκλήρωση της αξιολόγησης έχει μετατεθεί στην καλύτερη περίπτωση για τον Μάρτιο του 2017.</seg>
                    <seg xml:id="ParlaMint-GR_2017-01-18-S1-commons.seg255">Να σας θυμίσω, κύριε Τσίπρα, πότε έπρεπε να έχει κλείσει η δεύτερη αξιολόγηση με βάση το τρίτο πρόγραμμα; Τον Φεβρουάριο του 2016. Και η μη έγκαιρη ολοκλήρωση της αξιολόγησης καθιστά από μόνη της δυσκολότερη την εφαρμογή του προγράμματος και αυτό πια το καταλαβαίνουν όλες οι Ελληνίδες και όλοι οι Έλληνες. Γι' αυτό όταν ακούν ότι καθυστερούμε, διότι δήθεν εσείς διαπραγματεύεστε, ανησυχούν, διότι ξέρουν ότι τους περιμένουν νέα άδικα μέτρα και νέες άδικες θυσίες. Το χειρότερο το οποίο αντιλαμβάνονται, είναι ότι οι πολύ μεγάλες προσπάθειες δεν πιάνουν τόπο, διότι σήμερα δεν έχετε κανένα απολύτως σχέδιο για την έξοδο της χώρας από την κρίση.</seg>
                    <seg xml:id="ParlaMint-GR_2017-01-18-S1-commons.seg256">Εδώ πέρα, όμως, που έχουμε φτάσει δεν κινδυνεύουμε μόνο, κύριε Τσίπρα, από τον εκτροχιασμό του προγράμματος. Κινδυνεύουμε να ξαναζήσουμε τις στιγμές του τραγικού πρώτου εξαμήνου του 2015.</seg>
                    <seg xml:id="ParlaMint-GR_2017-01-18-S1-commons.seg257">Και ενώ ο ελληνικός λαός έχει καταλάβει τι ζημιά γίνεται με τη δήθεν διαπραγματευτική σας πρακτική, εσείς συνεχίζετε το ίδιο τροπάριο. Ποιο είναι αυτό; Διαπραγματεύεστε με το ένα μάτι στραμμένο στους πιστωτές και το άλλο μάτι στραμμένο στις συνιστώσες. Και σήμερα ακόμα εξακολουθείτε να διαβάζετε λάθος τους διεθνείς συσχετισμούς. Δεν ξέρετε τι θέλετε. Τη μια στέλνετε επιστολές στο ΔΝΤ, ζητώντας την παραμονή του και την άλλη βγάζετε non paper, προκρίνοντας την αποχώρησή του, για να διαπιστώσετε φυσικά στην πορεία, ότι ένα τέτοιο ενδεχόμενο δίνει λαβή στους πιο σκληρούς κύκλους να εισηγηθούν ακόμα πιο επώδυνα μέτρα. Και το χειρότερο, πιστεύετε ότι ο χρόνος δουλεύει υπέρ της χώρας, διαρρέοντας μάλιστα και κάποιες ανυπόστατες θεωρίες για από μηχανής θεούς, οι οποίοι μπορεί με κάποιον μαγικό τρόπο να δώσουν λύση στο ελληνικό αδιέξοδο, για να διαπιστώσετε ότι κάθε φορά που καθυστερείτε, ο λογαριασμός μεγαλώνει.</seg>
                    <seg xml:id="ParlaMint-GR_2017-01-18-S1-commons.seg258">Δεν μπορείτε, όμως, κύριε Τσίπρα, να κρύβεστε άλλο πίσω από το δάχτυλό σας. Οι Έλληνες πολίτες γνωρίζουν ότι υπάρχουν υποχρεώσεις της χώρας, οι οποίες είναι δεδομένες και ανελαστικές. Δεν είναι χρονικά μεταθέσιμες. Τα όρια για άλλη μια φορά εξαντλούνται και η κλεψύδρα αδειάζει απειλητικά.</seg>
                    <seg xml:id="ParlaMint-GR_2017-01-18-S1-commons.seg259">Μπορεί να καταφέραμε, πράγματι, να διασφαλίσουμε από την Ευρωπαϊκή Κεντρική Τράπεζα λίγους ακόμα μήνες, για να καρπωθούμε τα οφέλη της ποσοτικής χαλάρωσης μέχρι το τέλος του 2017. Όμως όσο καθυστερούμε, τόσο αναβάλλουμε την ανάκαμψη της οικονομίας και ταυτόχρονα, βέβαια, ρισκάρουμε την απώλεια αυτού του καθοριστικής σημασίας εργαλείου, της ποσοτικής χαλάρωσης δηλαδή, το οποίο με αποκλειστική δικιά σας ευθύνη έχετε καθυστερήσει δύο χρόνια για να το αξιοποιήσετε. Και μέσα στο πρώτο εξάμηνο του 2017 δεν θα κριθεί μόνο η μοίρα του τρίτου προγράμματος, θα κριθεί και η πορεία της χώρας μετά το 2018. Και εδώ θέλω να είμαι απολύτως ξεκάθαρος.</seg>
                    <seg xml:id="ParlaMint-GR_2017-01-18-S1-commons.seg260">Κύριε Τσίπρα, είμαι πια απολύτως πεπεισμένος, ότι δεν μπορείτε να οδηγήσετε την πατρίδα στην έξοδο από την κρίση και στην απαγκίστρωση από τα μνημόνια και το σημαντικότερο είναι ότι δεν μπορείτε να εξασφαλίσετε ότι στα μέσα του 2018, όταν θα λήξει το τρίτο πρόγραμμα, η Ελλάδα θα δανείζεται από τις αγορές όπως όλες οι κανονικές χώρες.</seg>
                    <seg xml:id="ParlaMint-GR_2017-01-18-S1-commons.seg261">Και αν η Ελλάδα σήμερα συνεχίσει σε αυτόν τον καταστροφικό δρόμο, στην καλύτερη περίπτωση - το επαναλαμβάνω, στην καλύτερη περίπτωση - θα παραμείνει διασωληνωμένη και εξαρτώμενη από τους πιστωτές και τους εταίρους μας για πολύ μεγάλο χρονικό διάστημα, σε βαθμό πάντα που εκείνοι θα εξακολουθούν να επενδύουν σε ένα σενάριο ανάκαμψης της χώρας μέσα στην Ευρωζώνη.</seg>
                    <seg xml:id="ParlaMint-GR_2017-01-18-S1-commons.seg262">Ούτε αυτό, όμως, σήμερα μπορεί να θεωρείται δεδομένο με τους ευρωπαϊκούς πολιτικούς συσχετισμούς. Και ο συνδυασμός μια αναμενόμενης εσωστρέφειας στις προτεραιότητες των εταίρων μας μαζί με μια κούραση, μερικές φορές μια οργή για την έκβαση του ελληνικού ζητήματος, ίσως αφαιρέσει κάθε προοπτική περαιτέρω στήριξης μετά τη λήξη του τρέχοντος προγράμματος.</seg>
                    <seg xml:id="ParlaMint-GR_2017-01-18-S1-commons.seg263">Και μια τέτοια εξέλιξη θα ήταν καταστροφική. Θα οδηγούσε νομοτελειακά στην αναβίωση των σεναρίων του Grexit και αυτό, κύριε Τσίπρα, είναι το τραγικό δίλλημα στο οποίο μας έχετε εγκλωβίσει. Τέταρτο μνημόνιο απροσδιόριστης διάρκειας ή επαναφορά των σχεδίων για έξοδο της Ελλάδας από την Ευρωζώνη. Είναι άλλη μια απόδειξη, ότι η δικιά σας ανευθυνότητα και ο δικός σας τυχοδιωκτισμός διευκολύνει ακραίες φωνές στην Ευρώπη και όχι μόνο, που θέλουν την Ελλάδα εκτός Ευρωζώνης.</seg>
                    <seg xml:id="ParlaMint-GR_2017-01-18-S1-commons.seg264">Γι' αυτό, κύριε Τσίπρα, σήμερα είναι περισσότερο παρά ποτέ επιβεβλημένη η πολιτική αλλαγή. Γι' αυτό, κύριε Τσίπρα, σήμερα το αίτημα για εκλογές είναι περισσότερο επίκαιρο παρά ποτέ. Η χώρα δεν μπορεί να περιμένει άλλο.</seg>
                    <seg xml:id="ParlaMint-GR_2017-01-18-S1-commons.seg265">Σας το ξαναλέω, σας το ξαναλέω για να το ακούσετε κι εσείς και οι Βουλευτές σας και για να το ξανακούσουν οι Έλληνες πολίτες. Οι εκλογές δεν είναι πρόβλημα, είναι μέρος της λύσης του προβλήματος της χώρας. Η χώρα σήμερα έχει ανάγκη από μια κυβέρνηση ικανή να υλοποιήσει αυτό το οποίο επιτάσσει η κοινή λογική και η βούληση του ελληνικού λαού, την επιστροφή στην κανονικότητα.</seg>
                    <seg xml:id="ParlaMint-GR_2017-01-18-S1-commons.seg266">Ο ελληνικός λαός σήμερα απαιτεί μια κυβέρνηση που θα οχυρώσει τη θέση της χώρας στην Ευρωζώνη και θα την καταστήσει από παρία ισάξιο μέλος, με συγκεκριμένο πρόγραμμα, για την ανασυγκρότηση της Ελλάδος αλλά και με συγκεκριμένη άποψη για την πορεία του ευρωπαϊκού οικοδομήματος. Αυτό επιθυμούν όλοι οι Έλληνες. Έγιναν τόσες θυσίες τα τελευταία χρόνια. Κινδυνεύουν να εξαϋλωθούν, αν δεν υπάρξει πολιτική αλλαγή σύντομα.</seg>
                    <seg xml:id="ParlaMint-GR_2017-01-18-S1-commons.seg267">Η Ελλάδα χρειάζεται σήμερα επειγόντως ένα τολμηρό εθνικό σχέδιο μεταρρυθμίσεων, που θα δημιουργήσει τις προϋποθέσεις για προσέλκυση σημαντικών επενδύσεων, δημιουργίας θέσεων απασχόλησης και εισόδου της χώρας σε έναν σταθερό κύκλο βιώσιμης ανάπτυξης και που θα περιορίσει, βέβαια, τις τεράστιες ανισότητες που, δυστυχώς, προκάλεσαν οι αλλοπρόσαλλες πολιτικές σας και θα δίνει ευκαιρίες σε όλους τους πολίτες.</seg>
                    <seg xml:id="ParlaMint-GR_2017-01-18-S1-commons.seg268">Αυτή είναι η μεγάλη μας διαφορά, κύριε Τσίπρα. Εμείς γνωρίζουμε πολύ καλά πώς να φέρουμε επενδύσεις και δουλειές στη χώρα. Έχουμε και τη γνώση, έχουμε και το σχέδιο. Και έχουμε προετοιμαστεί και είμαστε αποφασισμένοι να βάλουμε την Ελλάδα σε μια τροχιά σταθερής ανάπτυξης. Και η κοινωνία - αυτό είναι το πιο σημαντικό και θέλω να το τονίσω - είναι σήμερα ώριμη, να στηρίξει ένα σχέδιο το οποίο θα πηγαίνει πέρα και πάνω από τα μνημόνια. Ένα σχέδιο το οποίο θα αφορά κρίσιμους τομείς, της παιδείας, της υγείας, της δικαιοσύνης, της δημόσιας διοίκησης, της ασφάλειας, ένα σχέδιο το οποίο θα φέρει ελπίδα και σιγουριά στην ελληνική οικογένεια.</seg>
                    <seg xml:id="ParlaMint-GR_2017-01-18-S1-commons.seg269">Το 2015, το «πείραμα ΣΥΡΙΖΑ» όχι μόνον απέτυχε παταγωδώς αλλά ανέδειξε ακόμα πιο επιτακτικά τον μονόδρομο των ριζικών μεταρρυθμίσεων που έχει ανάγκη ο τόπος. Εσείς ούτε θέλετε ούτε ξέρετε ούτε μπορείτε να το κάνετε. Θα καταγραφείτε στην ιστορία ως μια τραυματική υποσημείωση. Η μόνη χρησιμότητά σας θα είναι η οριστική - ελπίζω - αποκαθήλωση του τοτέμ του μεταπολιτευτικού λαϊκισμού.</seg>
                    <seg xml:id="ParlaMint-GR_2017-01-18-S1-commons.seg270">Γιατί σήμερα συγκρούονται από τη μία μεριά ο λαϊκισμός, ο τυχοδιωκτισμός και η ανευθυνότητα, που κρατούν τη χώρα καθηλωμένη και από την άλλη όλες οι δυνάμεις της μεταρρύθμισης, της αλήθειας και της αναγκαίας αλλαγής, που θα οδηγήσουν τη χώρα μπροστά. Οι δυνάμεις του μέτρου και της λογικής από τη μία, με τις δυνάμεις της ανευθυνότητας και της αποτυχίας από την άλλη. Και αυτή είναι η πραγματική διαχωριστική γραμμή που υφίσταται σήμερα στην ελληνική κοινωνία. Πρόσωπα, κόμματα κρίνονται, από το πώς θα τοποθετηθούν απέναντι σε αυτή τη διαχωριστική γραμμή.</seg>
                    <seg xml:id="ParlaMint-GR_2017-01-18-S1-commons.seg271">Ουδετερότητα - μη γελιέστε - δεν υφίσταται και ούτε μπορεί να υφίσταται. Και μην κουράζεστε, κύριε Τσίπρα - το επιχειρήσατε, είδα και σήμερα στην πρωτολογία σας με ιδιαίτερα οργίλο και θυμωμένο ύφος - να οικοδομήσετε για άλλη μια φορά ψεύτικα διλήμματα. Το δίλημμα δεν είναι από τη μια οι υπερήφανοι αγωνιστές των συμφερόντων του λαού και από την άλλη οι εκπρόσωποι του Διεθνούς Νομισματικού Ταμείου και του κ. Σόιμπλε. Το πραγματικό δίλημμα είναι αν συντάσσεται κανείς σήμερα με το καθεστώς των ΣΥΡΙΖΑ - ΑΝΕΛ, της νέας διαπλοκής, της αποτυχίας, των ατελείωτων διορισμών ή με την Ελλάδα της δημιουργίας, της εργασίας, της προκοπής, της ελπίδας και της αλήθειας. Αυτό είναι το δίλημμα, κύριε Τσίπρα!</seg>
                    <seg xml:id="ParlaMint-GR_2017-01-18-S1-commons.seg272">Και για να σας το πω λίγο πιο παραστατικά, αν συντάσσεται με την Ελλάδα του κάθε κομματικού Καρανίκα ή με την Ελλάδα κάθε νέου παιδιού που θέλει να ξέρει, ότι αν δουλέψει σκληρά θα έχει δικαίωμα να προκόψει στη ζωή του. Και σ' αυτή την καθοριστική για το μέλλον του τόπου αντιπαράθεση, θα πρέπει κάθε πολιτικός αλλά και κάθε πολίτης να επιλέξει στρατόπεδο. Και αυτό αφορά ιδιαίτερα κόμματα, τα οποία στο πρόσφατο παρελθόν κατάφεραν και παραμέρισαν το πολιτικό κόστος και παρά τις διαφορές τους, συνεργάστηκαν για την έξοδο της χώρας από την κρίση. Αυτή η αναμέτρηση θα είναι καθοριστική για το μέλλον της Ελλάδος. Εγώ δεν έχω προσωπικά καμμία αμφιβολία για την τελική της έκβαση.</seg>
                    <seg xml:id="ParlaMint-GR_2017-01-18-S1-commons.seg273">Η Νέα Δημοκρατία σήμερα είναι αναμφισβήτητα η ισχυρότερη πολιτική δύναμη του τόπου. Είναι έτοιμη να αναλάβει τις ευθύνες της, ενώνοντας τον ελληνικό λαό με μια Κυβέρνηση άξιων και ικανών, με πρόσωπα και δυνάμεις που ενδεχομένως θα έχουν και διαφορετικές πορείες από εμάς αλλά με τις οποίες θα μας ενώνουν κοινοί στόχοι. Υπερήφανη, σύγχρονη, αξιόπιστη μεταρρυθμιστική Ελλάδα.</seg>
                    <seg xml:id="ParlaMint-GR_2017-01-18-S1-commons.seg274">Ο χρόνος που απομένει, κυρίες και κύριοι συνάδελφοι, είναι πολύ λίγος. Και προτού η χώρα βρεθεί με την πλάτη στον τοίχο, με τον κίνδυνο της εξόδου από την Ευρωζώνη να έχει επανέλθει και μόνη εναλλακτική ένα τέταρτο πρόγραμμα, οφείλουμε να δώσουμε τώρα τη διέξοδο.</seg>
                    <seg xml:id="ParlaMint-GR_2017-01-18-S1-commons.seg275">Κύριε Τσίπρα, σταματήστε επιτέλους να κρατάτε όμηρο την Ελλάδα και αφήστε τον ελληνικό λαό ελεύθερο να αποφασίσει για το μέλλον του.</seg>
                    <seg xml:id="ParlaMint-GR_2017-01-18-S1-commons.seg276">Όμως σας προειδοποιώ. Μη διανοηθείτε να διαφύγετε, παίζοντας νέα παιχνίδια με τον εκλογικό νόμο. Δεν θα σας το επιτρέψουμε αυτό. Τα δοκιμάσατε αυτά, εξάλλου, πριν από λίγους μήνες και αποτύχατε παταγωδώς. Οι επερχόμενες εκλογές θα διεξαχθούν με τον ισχύοντα εκλογικό νόμο και οι αμέσως επόμενες εκλογές θα διεξαχθούν με νόμο, τον οποίο η νέα Βουλή θα ψηφίσει με μεγάλη πλειοψηφία τις πρώτες εβδομάδες της νέας κοινοβουλευτικής περιόδου, έναν νόμο τον οποίο θα τον στηρίξουν όλες οι δυνάμεις της μεταρρύθμισης και της ευθύνης. Είναι οι ίδιες δυνάμεις, που θα εγγυηθούν τη σταθερότητα και τη βιώσιμη ανάπτυξη και την έξοδο από την κρίση.</seg>
                    <seg xml:id="ParlaMint-GR_2017-01-18-S1-commons.seg277">Θα μάθετε, κύριε Τσίπρα - θα το μάθετε κάποια στιγμή - , ότι μέσα στους κανόνες της δημοκρατίας είναι και η ομαλή μεταβίβαση της εξουσίας. Και ευτυχώς η χώρα διαθέτει επαρκή θεσμικά αναχώματα για να την εξασφαλίσει. Θα μάθετε, κύριε Τσίπρα, και να χάνετε. Έτσι είναι η δημοκρατία. Και άλλοι πολύ σημαντικότεροι από εσάς έχουν χάσει εκλογές. Αλλά δεν διανοήθηκαν να τινάξουν τη χώρα στον αέρα, βυθίζοντάς την στην ακυβερνησία και στην αστάθεια.</seg>
                    <seg xml:id="ParlaMint-GR_2017-01-18-S1-commons.seg278">Και για να παραφράσω λίγο τον Κωνσταντίνο Καβάφη, αν δεν μπορείτε να κάμετε την άσκηση της εξουσίας όπως τη θέλετε, τούτο προσπαθήστε όσο μπορείτε, μην την εξευτελίζετε μες τις πολλές κινήσεις και ομιλίες.</seg>
                    <seg xml:id="ParlaMint-GR_2017-01-18-S1-commons.seg279">Κυρίες και κύριοι συνάδελφοι, έρχομαι τώρα στο κύριο αντικείμενο της σημερινής προ ημερησίας διατάξεως συζήτησης για τον αγροτικό τομέα και τον αγροτικό κόσμο. Φαντάζομαι ότι θα έχω την ίδια άνεση χρόνου που είχε και ο Πρωθυπουργός, κύριε Πρόεδρε.</seg>
                    <seg xml:id="ParlaMint-GR_2017-01-18-S1-commons.seg280">Πρόκειται για έναν τομέα που έχει σημαντικές δυνατότητες και οφείλει να αποτελέσει βασικό πυλώνα ανάπτυξης της ελληνικής οικονομίας και εξόδου από την κρίση αλλά που δυστυχώς και αυτός έχει πέσει θύμα μιας Κυβέρνησης, η οποία επιμένει να υπερφορολογεί αντί να μεταρρυθμίζει.</seg>
                    <seg xml:id="ParlaMint-GR_2017-01-18-S1-commons.seg281">Αξίζει να επισημάνει κανείς ότι η συμβολή του πρωτογενούς τομέα στη συνολική οικονομική δραστηριότητα, παρά την ύφεση, βαίνει μειούμενη τόσο σε ποσοστό προστιθέμενης αξίας, όσο και σε αριθμό απασχολούμενων και αυτό παρά το γεγονός ότι πάρα πολλοί συμπολίτες μας στα χρόνια της κρίσης, είτε από επιλογή είτε από ανάγκη, επέστρεψαν στην πρωτογενή παραγωγή.</seg>
                    <seg xml:id="ParlaMint-GR_2017-01-18-S1-commons.seg282">Κι εδώ, όμως, ισχύει το σταθερό δόγμα ΣΥΡΙΖΑ. Όλα προς το χειρότερο. Δεν υπάρχει κανένας τομέας της οικονομίας, καμμία πληθυσμιακή ομάδα η οποία σήμερα, κύριε Τσίπρα, να είναι σε καλύτερη κατάσταση απ' ό,τι ήταν στο τέλος του 2014 με μία - ίσως - εξαίρεση τα κομματικά σας στελέχη, τα οποία σιτίζονται παρασιτικά στην πλάτη των υπερφορολογούμενων πολιτών.</seg>
                    <seg xml:id="ParlaMint-GR_2017-01-18-S1-commons.seg283">Για να μη μένουμε μόνο στις τελικές διαπιστώσεις, ας θυμηθούμε λίγο σύντομα, τι κάναμε εμείς ως Κυβέρνηση τα δυόμισι χρόνια που ήμασταν στην εξουσία, τι παραλάβατε, κύριε Τσίπρα, και πού είμαστε σήμερα.</seg>
                    <seg xml:id="ParlaMint-GR_2017-01-18-S1-commons.seg284">Τι κάναμε εμείς; Προκειμένου και οι αγρότες να συμβάλουν στη δημοσιονομική προσαρμογή και να στηρίξουν τη συνολική προσπάθεια εξόδου της χώρας από την κρίση, επιδιώξαμε την ομαλή και σταδιακή προσέγγιση, μ' αυτά που ισχύουν σε άλλες κοινωνικές επαγγελματικές ομάδες, που τα κέρδη τους προέρχονται από επιχειρηματική δραστηριότητα.</seg>
                    <seg xml:id="ParlaMint-GR_2017-01-18-S1-commons.seg285">Επιδιώχθηκε η αύξηση του ποσοστού των αγροτών που ασφαλίζονται στον ΟΓΑ. Είχαμε θεσπίσει επτά κλάσεις ασφάλισης για τους αγρότες και όπως σας θύμισε και η κ. Γεννηματά διότι δεν το γνωρίζατε, εργόσημο για απασχολούμενους στην αγροτική παραγωγή. Θεσπίστηκε το 2013 κόντρα σε σημαντικές τότε αντιδράσεις, η φορολόγηση του εισοδήματος των αγροτών με βάση τον λογιστικό προσδιορισμό του φορολογητέου εισοδήματος, που αντιστοιχεί στα επιχειρηματικά κέρδη. Θεσπίστηκε φορολογικός συντελεστής 13% από τα εισοδήματα του 2014.</seg>
                </u>
                <u xml:id="ParlaMint-GR_2017-01-18-S1-commons.u16" ana="#regular" who="#ΠΑΠΑΔΟΠΟΥΛΟΣ_ΑΒΡΑΑΜ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg286">Από το πρώτο ευρώ.</seg>
                </u>
                <u xml:id="ParlaMint-GR_2017-01-18-S1-commons.u17" ana="#regular" who="#ΜΗΤΣΟΤΑΚΗΣ_ΚΩΝΣΤΑΝΤΙΝΟΥ_ΚΥΡΙΑΚΟΣ">
                    <seg xml:id="ParlaMint-GR_2017-01-18-S1-commons.seg287">Εξαιρέθηκαν.</seg>
                </u>
                <u xml:id="ParlaMint-GR_2017-01-18-S1-commons.u18" ana="#regular" who="#ΑΝΤΩΝΙΟΥ_ΑΘΑΝΑΣΙΟΥ_ΧΡΗΣΤΟΣ">
                    <seg xml:id="ParlaMint-GR_2017-01-18-S1-commons.seg288">Και χωρίς τις επιδοτήσεις. Τίποτα δεν εξαιρέθηκε.</seg>
                </u>
                <u xml:id="ParlaMint-GR_2017-01-18-S1-commons.u19" ana="#regular" who="#ΜΗΤΣΟΤΑΚΗΣ_ΚΩΝΣΤΑΝΤΙΝΟΥ_ΚΥΡΙΑΚΟΣ">
                    <seg xml:id="ParlaMint-GR_2017-01-18-S1-commons.seg289">Περιμένετε λίγο. Μην είστε ανυπόμονοι.</seg>
                </u>
                <u xml:id="ParlaMint-GR_2017-01-18-S1-commons.u20" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg290">Παρακαλώ μην παρεμβαίνετε.</seg>
                    <seg xml:id="ParlaMint-GR_2017-01-18-S1-commons.seg291">Συνεχίστε, κύριε Μητσοτάκη.</seg>
                </u>
                <u xml:id="ParlaMint-GR_2017-01-18-S1-commons.u21" ana="#regular" who="#ΜΗΤΣΟΤΑΚΗΣ_ΚΩΝΣΤΑΝΤΙΝΟΥ_ΚΥΡΙΑΚΟΣ">
                    <seg xml:id="ParlaMint-GR_2017-01-18-S1-commons.seg292">Οι κοινοτικές επιδοτήσεις από τη φορολόγηση μειώθηκαν. Μειώθηκαν ορισμένα ειδικά προνόμια των αγροτών, όπως η μείωση της επιστροφής ΦΠΑ και η μείωση της επιστροφής του ειδικού φόρου κατανάλωσης στο πετρέλαιο κίνησης για τα αγροτικά μηχανήματα που χρησιμοποιούνται για την αγροτική παραγωγή.</seg>
                    <seg xml:id="ParlaMint-GR_2017-01-18-S1-commons.seg293">Με την πολιτική μας καταφέραμε κάτι σημαντικό. Στο τέλος του 2014, δεν υπήρχε κανένα απολύτως αίτημα από τους πιστωτές μας για λήψη πρόσθετων μέτρων όσον αφορά στους αγρότες.</seg>
                    <seg xml:id="ParlaMint-GR_2017-01-18-S1-commons.seg294">Τι κάναμε, με άλλα λόγια; Καταστήσαμε σαφές και στον αγροτικό πληθυσμό, ότι πρέπει και αυτοί να επωμιστούν ένα μέρος του κόστους της δημοσιονομικής προσαρμογής, χωρίς όμως σε καμμία περίπτωση να υπονομεύσουμε την αναπτυξιακή προοπτική του πρωτογενούς τομέα και να διαταράξουμε την κοινωνική συνοχή στην ύπαιθρο.</seg>
                    <seg xml:id="ParlaMint-GR_2017-01-18-S1-commons.seg295">Εσείς, κύριε Τσίπρα, τι ακριβώς κάνατε; Ό,τι κάνατε με κάθε κοινωνική ομάδα. Υποσχεθήκατε στους πάντες τα πάντα και στη συνέχεια τούς επιβαρύνατε με βίαιο τρόπο, σε πλήρη αντίθεση με τις προεκλογικές σας υποσχέσεις.</seg>
                    <seg xml:id="ParlaMint-GR_2017-01-18-S1-commons.seg296">Έχω εδώ πέρα το κυβερνητικό σας πρόγραμμα για τον αγροτικό τομέα. Σ' ένα επίπεδο είμαστε τυχεροί που δεν το έχετε υλοποιήσει, διότι συμπεριλάμβανε πάρα πολλές αστοχίες, όμως περιλάμβανε και μια σειρά από συγκεκριμένες δεσμεύσεις, υποσχέσεις προς τους αγρότες.</seg>
                    <seg xml:id="ParlaMint-GR_2017-01-18-S1-commons.seg297">Διαλέγω μερικά μόνο απ' αυτά, για να σας τα υπενθυμίσω:</seg>
                    <seg xml:id="ParlaMint-GR_2017-01-18-S1-commons.seg298">Επαναφορά του ΦΠΑ στα αγροτικά εφόδια στα προ μνημονιακά επίπεδα. Καθιέρωση φτηνού αγροτικού πετρελαίου. Μειωμένο τιμολόγιο της ΔΕΗ για όλη την καλλιεργητική περίοδο. Ρύθμιση αγροτικών χρεών συμπεριλαμβανομένης και διαγραφής μέρους τους. Δημόσια αγροτική τράπεζα. Κατάργηση τέλους επιτηδεύματος. Κατάργηση της προκαταβολής φόρου. Φοροαπαλλαγή για μια πενταετία στους νέους αγρότες.</seg>
                    <seg xml:id="ParlaMint-GR_2017-01-18-S1-commons.seg299">Εσείς ο ίδιος, κύριε Τσίπρα, θυμάστε αλήθεια τι λέγατε πάνω στις καρότσες των αγροτικών τον Φεβρουάριο του 2013 στη Βοιωτία; Να σας το θυμίσω, λοιπόν, αυτολεξεί. «Μόλις τελειώσουν», μιλούσατε τότε για τη Νέα Δημοκρατία, «οι εκλογές, ξεχνάνε τα λόγια και τις δεσμεύσεις και οι σωτήρες του τόπου κρύβονται πίσω από τις κλούβες των ΜΑΤ».</seg>
                    <seg xml:id="ParlaMint-GR_2017-01-18-S1-commons.seg300">Τον εαυτό σας περιγράφατε, κύριε Τσίπρα. Εσείς κρύβεστε πίσω από τις κλούβες των ΜΑΤ. Απροσπέλαστη έγινε επί των ημερών σας η Ηρώδου Αττικού.</seg>
                    <seg xml:id="ParlaMint-GR_2017-01-18-S1-commons.seg301">Εσείς, κύριε Υπουργέ της Αγροτικής Ανάπτυξης, κύριε Αποστόλου, θυμάστε ποια μέτρα ονομάζατε ταφόπλακα για τον αγροτικό τομέα; Ούτε ένα, ούτε δυο. Δέκα μέτρα ονομάζατε ταφόπλακα για τον αγροτικό τομέα. Τα έχω εδώ. Τα καταθέτω.</seg>
                    <seg xml:id="ParlaMint-GR_2017-01-18-S1-commons.seg302">Λίγες μέρες αργότερα τα κατάπιατε όλα και τα υπογράψατε όλα.</seg>
                    <seg xml:id="ParlaMint-GR_2017-01-18-S1-commons.seg303">Αυτή είναι η ταφόπλακα. Όπως και σε κάθε τομέα τάξατε τα πάντα και πράξατε τα ακριβώς αντίθετα. Αυξήσατε την προκαταβολή του φόρου από το 27,5% στο 100%, την εισφορά αλληλεγγύης έως 120%. Θεσπίσατε νέο άδικο αναποτελεσματικό φόρο στο κρασί. Αλήθεια πόσα έσοδα έχει αποδώσει ο φόρος στο κρασί, κύριε Τσίπρα; Να σας το θυμίσω; Είχατε προβλέψει 110 εκατομμύρια. Με το ζόρι θα μαζέψετε 15 εκατομμύρια. Και χαίρομαι τουλάχιστον, που σήμερα αναγνωρίσατε το σφάλμα σας και ενδεχομένως να κινηθείτε στη κατάργησή του. Αλλά, βέβαια, αυξήσατε τον φόρο στην εγχώρια μπύρα, πλήττοντας μια αναπτυσσόμενη, εξωστρεφή, εγχώρια παραγωγή.</seg>
                    <seg xml:id="ParlaMint-GR_2017-01-18-S1-commons.seg304">Συμπεριλάβατε και τα αγροτεμάχια στον συμπληρωματικό φόρο του ΕΝΦΙΑ και για να γλιτώσετε την κατακραυγή, δώσατε μια προσωρινή αναστολή για ένα χρόνο και βέβαια τριπλασιάσατε σχεδόν το ύψος των ασφαλιστικών εισφορών των αγροτών, συνδέοντάς τις ευθέως με το εισόδημά τους. Καταργήσατε τον ΟΓΑ και αυξήσατε σημαντικά το κόστος παραγωγής. Αυξήθηκε ο ειδικός φόρος κατανάλωσης στο πετρέλαιο πάνω από 20%. Καταλήγω.</seg>
                    <seg xml:id="ParlaMint-GR_2017-01-18-S1-commons.seg305">Καταργήθηκε η επιστροφή του ειδικού φόρου κατανάλωσης στο πετρέλαιο κίνησης και φυσικά αυξήθηκε, κόντρα σ' αυτά που τάζατε, ο ΦΠΑ στα αγροτικά εφόδια από το 13% στο 24%. Αυξήσατε φόρους και εισφορές, που πλήττουν ευθέως την ανταγωνιστικότητα της πρωτογενούς παραγωγής. Συρρικνώνουν το εισόδημα των νέων αγροτών και αποτελούν μεγάλο αντικίνητρο για την πραγματοποίηση των επενδύσεων.</seg>
                    <seg xml:id="ParlaMint-GR_2017-01-18-S1-commons.seg306">Και να ήταν μόνο αυτά. Η διακυβέρνησή σας αφήνει παντού πληγές. Θα σας δώσω δυο μόνο παραδείγματα, τα οποία όμως θεωρώ ότι είναι εξαιρετικά σημαντικά.</seg>
                    <seg xml:id="ParlaMint-GR_2017-01-18-S1-commons.seg307">Πρώτον. Δυο από τα βασικότερα και πλέον αναγνωρίσιμα προϊόντα σε όλες τις αγορές του κόσμου, η φέτα και οι ελιές Καλαμάτας, προστατεύθηκαν από όλες τις κυβερνήσεις. Και ήρθατε εσείς σε μια νύχτα από αμέλεια, στην καλύτερη περίπτωση, να εκχωρήσετε τη χρήση του ονόματος σε τρίτες χώρες.</seg>
                    <seg xml:id="ParlaMint-GR_2017-01-18-S1-commons.seg308">Δεύτερον, αντί να προλαμβάνετε επικίνδυνες ζωονόσους που καταστρέφουν το ζωικό κεφάλαιο, τρέχετε ασθμαίνοντας πίσω από το πρόβλημα, όταν αυτό έχει μετατραπεί σε επιδημία. Και πώς απαντάτε σε όλα αυτά; Με το μόνο το οποίο ξέρετε. Φτηνή προπαγάνδα για να ρίξετε στάχτη στα μάτια των αγανακτισμένων αγροτών.</seg>
                    <seg xml:id="ParlaMint-GR_2017-01-18-S1-commons.seg309">Είδα την περασμένη Κυριακή ένα ένθετο σε κυριακάτικη εφημερίδα, αρκετά πολυτελές πρέπει να πω. Δεν θα σταθώ στο πώς βγήκε, πόσο κόστισε, αν αυτή είναι η προτεραιότητά σας, κύριε Υπουργέ, εν μέσω τόσων ανεξόφλητων υποχρεώσεων του δημοσίου. Αλλά δεν στέκομαι σ' αυτά.</seg>
                </u>
                <u xml:id="ParlaMint-GR_2017-01-18-S1-commons.u22" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg310">Ησυχία, παρακαλώ, θα εξελιχθεί ο διάλογος.</seg>
                </u>
                <u xml:id="ParlaMint-GR_2017-01-18-S1-commons.u23" ana="#regular" who="#ΜΗΤΣΟΤΑΚΗΣ_ΚΩΝΣΤΑΝΤΙΝΟΥ_ΚΥΡΙΑΚΟΣ">
                    <seg xml:id="ParlaMint-GR_2017-01-18-S1-commons.seg311">Θα σταθώ στο τι λέει.</seg>
                    <seg xml:id="ParlaMint-GR_2017-01-18-S1-commons.seg312">Και το καταθέτω στα Πρακτικά ως ενθύμιο της σημερινής μας συζήτησης.</seg>
                    <seg xml:id="ParlaMint-GR_2017-01-18-S1-commons.seg313">Γιατί είστε υπερήφανοι; Ότι πληρώσατε τους αγρότες; Ότι πληρώσατε τις ενισχύσεις; Ότι δώσατε 3,7 δισεκατομμύρια από τα οποία παραπάνω από το ένα δισεκατομμύρια είναι αυτά που δεν είχατε δώσει το 2015, κύριε Τσίπρα; Αυτά γιατί δεν τα λέτε;</seg>
                    <seg xml:id="ParlaMint-GR_2017-01-18-S1-commons.seg314">Για πρώτη φορά! Αυτό σας έλειπε. Να μην καταβάλετε και τους πόρους που προέρχονται από τον κοινοτικό προϋπολογισμό! Για τα ψέματα που λέτε, για το ασφαλιστικό, το φορολογικό ή για την απορροφητικότητα του Προγράμματος Αγροτικής Ανάπτυξης 2014-2020; Και θα επανέλθω σε αυτό. Γεμάτο ψέματα είναι το αίτημά σας. Και αν έχετε το θάρρος, γιατί δεν πάτε να τα πείτε αυτά στους αγρότες, κύριε Τσίπρα; Ανεβείτε πάλι στις καρότσες, όπως το κάνατε, να τους περιγράψετε την κατάσταση που επικρατεί σήμερα στον πρωτογενή τομέα, αντί να είστε κλεισμένος στο Μαξίμου και σε κλειστές συσκέψεις και να διώχνετε και τις κάμερες.</seg>
                    <seg xml:id="ParlaMint-GR_2017-01-18-S1-commons.seg315">Ο πρωτογενής τομέας είναι δυστυχώς, κύριε Τσίπρα, μια μικρογραφία της συνολικής κυβερνητικής σας αποτυχίας. Αντί να κάνετε μεταρρυθμίσεις, αντί να δημιουργείτε τις προϋποθέσεις για ουσιαστική ανάπτυξη, για νέες επενδύσεις, κάνετε το ακριβώς αντίθετο.</seg>
                    <seg xml:id="ParlaMint-GR_2017-01-18-S1-commons.seg316">Ποιες διαρθρωτικές αλλαγές, αλήθεια, έχετε εφαρμόσει αυτά τα δύο χρόνια που είστε στην Κυβέρνηση; Δεν έχετε κάνει ούτε καν αυτά για τα οποία εσείς οι ίδιοι έχετε δεσμευθεί στο τρίτο πρόγραμμα - το οποίο να σας θυμίσω, ότι φέρνει τη δικιά σας υπογραφή - να θεσπίσετε, δηλαδή, μια στρατηγική για την ανταγωνιστικότητα του πρωτογενούς τομέα.</seg>
                    <seg xml:id="ParlaMint-GR_2017-01-18-S1-commons.seg317">Το νέο Πρόγραμμα Αγροτικής Ανάπτυξης της χώρας για την περίοδο 2014-2020 προβλέπει, πράγματι, πολλά μέτρα και πολλές δράσεις και επενδύσεις που στόχο έχουν την ανάπτυξη αλλά και την οικονομική και περιβαλλοντική αειφορία αλλά και την προώθηση της κοινωνίας της γνώσης ως δομικού στοιχείου της καινοτόμου αγροτικής επιχειρηματικότητας, την εξωστρέφεια, την απασχόληση, την κοινωνική συνοχή.</seg>
                    <seg xml:id="ParlaMint-GR_2017-01-18-S1-commons.seg318">Όμως ακόμα και αυτό το τόσο βασικό το τόσο σημαντικό εργαλείο ανάπτυξης, στοχευμένης χρηματοδότησης και διαρθρωτικών αλλαγών το έχετε καταστήσει, κύριε Τσίπρα, τελείως ανενεργό. Ποια είναι η εικόνα στην απορρόφηση των κοινοτικών κονδυλίων; Σύμφωνα με τα στοιχεία της διαχειριστικής αρχής του Υπουργείου Αγροτικής Ανάπτυξης και Τροφίμων, συνολικά 5,9 δισεκατομμύρια πόρων για την περίοδο 2014-2020 έχουν δεσμευθεί, αλλά εδώ πέρα έχουν, συγκεκριμένα από τις δράσεις αυτού του προγράμματος, δεσμευθεί - προσέξτε, δεν έχουν πληρωθεί, έχουν δεσμευθεί - μόλις 485 εκατομμύρια, μόλις το 8,2% του διαθέσιμου ποσού.</seg>
                    <seg xml:id="ParlaMint-GR_2017-01-18-S1-commons.seg319">Αυτά είναι τα πραγματικά στοιχεία. Έχουν ενεργοποιηθεί δύο από τα δεκαέξι μέτρα, τρία από τα σαράντα τέσσερα υπομέτρα και τρεις από τις εξήντα πέντε δράσεις. Αν ήταν να βρείτε μια φόρμουλα για να εξυπηρετήσετε τίποτα κομματικούς σας πελάτες, θα είχατε σίγουρα εξαντλήσει τη φαντασία σας. Τώρα, όμως, που πρέπει να κάνετε καμμιά δουλειά για να πάρει μπροστά ο πρωτογενής τομέας, φοβάμαι ότι τα έχετε αφήσει όλα στην τύχη τους.</seg>
                    <seg xml:id="ParlaMint-GR_2017-01-18-S1-commons.seg320">Αλλά όπως το έχω πει σε πολλά επίπεδα, έτσι ισχύει και στον πρωτογενή τομέα. Η αποτυχία της Κυβέρνησης δεν μπορεί να είναι αποτυχία της χώρας, διότι οι δυνατότητες των Ελλήνων και ειδικά των Ελλήνων αγροτών και ειδικά των νέων Ελλήνων αγροτών είναι ευτυχώς πολύ μεγαλύτερες από τις δυνατότητες του κ. Τσίπρα. Διότι ακόμα και σήμερα - προσέξτε - κόντρα στην φοροεπιδρομή, κόντρα στην τραγική έλλειψη ρευστότητας, κόντρα στην απαράδεκτα χαμηλή απορρόφηση κοινοτικών πόρων, υπάρχουν πολλές καθημερινές ιστορίες ανθρώπων που επένδυσαν στον πρωτογενή τομέα και πέτυχαν κόντρα σε όλες τις αντιξοότητες.</seg>
                    <seg xml:id="ParlaMint-GR_2017-01-18-S1-commons.seg321">Θα αναφέρω μόνο ορισμένα παραδείγματα, τα οποία έχω συλλέξει από τις περιοδείες μου στην επικράτεια, αλλά πιστεύω ότι αξίζει να μνημονευτούν σε αυτή την Αίθουσα. Πιπεριές από το Τυμπάκι, μετάξι και πάλι στο Σουφλί, κατίκι στο Δομοκό, αμύγδαλο και σουμάδα στον Άγιο Νικόλαο, αρωματικά φυτά στο Βελβεντό, μέλι με βρώσιμο χρυσό στην Εύβοια, μανιτάρια πλευρώτους στο Κιλκίς, βιολογικό μηλόξυδο στην Ελασσόνα, τριαντάφυλλο στη Ροδόπη, τρούφα στην Πιερία, υδροπονικά θερμοκήπια στον Πυργετό, τσακώνικη μελιτζάνα στο Λεωνίδιο, ιχθυοτροφείο πέστροφας στις Σέρρες, βιολογικό ελαιόλαδο στην Ηλεία.</seg>
                    <seg xml:id="ParlaMint-GR_2017-01-18-S1-commons.seg322">Γιατί γελάτε; Σας φαίνονται αδιάφορες αυτές οι πρωτοβουλίες; Μου κάνει πολλή εντύπωση πραγματικά η αντίδρασή σας. Αντί να αναγνωρίζετε και να χαιρετίζετε αυτές τις ωραίες επιχειρηματικές προσπάθειες, χασκογελάτε. Τι να σας πω;</seg>
                    <seg xml:id="ParlaMint-GR_2017-01-18-S1-commons.seg323">Τις μνημονεύω ονομαστικά, γιατί αξίζει να πούμε ένα μεγάλο μπράβο σε αυτούς τους νέους αγρότες, οι οποίοι επενδύουν κόντρα στις αντιξοότητες, αλλά μάλλον όπως δείξατε και από την αντίδρασή σας, όλα αυτά δεν σας λένε τίποτα. Αποδεικνύουν, όμως, κάτι. Αποδεικνύουν ότι προϋποθέσεις υπάρχουν, αλλά αυτό το οποίο σίγουρα δεν υπάρχει, είναι ένα συνολικό σχέδιο στήριξης της πρωτογενούς παραγωγής.</seg>
                    <seg xml:id="ParlaMint-GR_2017-01-18-S1-commons.seg324">Γι' αυτό και για την ανασυγκρότησή της ένας ακόμα λόγος που είναι απαραίτητη η πολιτική αλλαγή, είναι για να μπει μπροστά ένα συλλογικό σχέδιο ανάπτυξης και στήριξης, που θα διευκολύνει θα πολλαπλασιάσει τις πολλές μικρές και μεγάλες αγροτικές επιχειρηματικές προσπάθειες για να ενισχυθεί η εξωστρέφεια των αγροτικών προϊόντων.</seg>
                    <seg xml:id="ParlaMint-GR_2017-01-18-S1-commons.seg325">Εμείς αυτή την πολιτική πιστεύουμε και αυτή την πολιτική θα υλοποιήσουμε. Θα είναι μια πολιτική με δύο κεντρικούς άξονες, την ενίσχυση της ανταγωνιστικότητας του πρωτογενούς τομέα πρωτίστως μέσα από την μείωση του κόστους παραγωγής αλλά και τη μετάβαση σε ένα τελείως νέο πρότυπο αγροτικής επιχειρηματικότητας. Θα το πετύχουμε με εννέα συγκεκριμένες θεσμικές δράσεις και στόχους, τους οποίους θα παρουσιάσω συνοπτικά.</seg>
                    <seg xml:id="ParlaMint-GR_2017-01-18-S1-commons.seg326">Πρώτον, απόλυτη προτεραιότητα στην ενθάρρυνση της σύστασης ομάδων και οργανώσεων παραγωγών ανά προϊόν, όπως προβλέπει το νέο ευρωπαϊκό πλαίσιο, αλλά κυρίως όπως επιβάλλουν οι συνθήκες της αγοράς. Προσέξτε. Σήμερα το ποσοστό των αγροτών που συνεταιρίζονται είναι απελπιστικά χαμηλό, είναι μόλις στο 11%, όταν στις ευρωπαϊκές χώρες, στις μεγάλες αγροτικές παραγωγικές χώρες της Δυτικής Ευρώπης είναι άνω του 50% και στόχος μας είναι να πλησιάσουμε αυτά τα δεδομένα, ώστε να μπορούν ολοένα και περισσότεροι αγρότες να δουν τα μεγάλα οφέλη της εμπορικής συγκέντρωσης και της μείωσης των εξόδων.</seg>
                    <seg xml:id="ParlaMint-GR_2017-01-18-S1-commons.seg327">Ο συνεταιριστικός νόμος τον οποίο ψηφίσατε θα καταργηθεί, είναι ένα μνημείο κρατισμού. Οι ενώσεις θα λειτουργούν με ιδιωτικοοικονομικά κριτήρια λαμβάνοντας φυσικά υπ' όψιν τις ιδιαιτερότητες του συνεργατισμού. Δείτε πετυχημένα παραδείγματα όπως οι ομάδες παραγωγών στην Ημαθία, μια Ημαθία η οποία ως κλάδος έχει γίνει παγκόσμια δύναμη στην παραγωγή, αλλά και στην εξαγωγή του βιομηχανικού ροδάκινου. Αυτές τις πρακτικές θα έπρεπε να ενθαρρύνετε, αντί να ψηφίζετε, κύριε Τσίπρα, νόμους μνημεία του κρατισμού.</seg>
                    <seg xml:id="ParlaMint-GR_2017-01-18-S1-commons.seg328">Δεύτερον, ενεργοποιούμε τάχιστα όλα τα μέτρα του Προγράμματος Αγροτικής Ανάπτυξης 2014-2020, ειδικά εκείνα τα οποία αφορούν στις επενδύσεις ιδιωτών, αγροτών και συνεταιρισμών και συμβάλλουν στη βελτίωση της ανταγωνιστικότητας των παραγόμενων προϊόντων μέσω της αγροτικής εκπαίδευσης και καινοτομίας.</seg>
                    <seg xml:id="ParlaMint-GR_2017-01-18-S1-commons.seg329">Τρίτον, διασφαλίζουμε εγγυητικά κεφάλαια, δανειοδότηση και επαρκή χρηματοδότηση του αγροτικού τομέα και γι' αυτό χρειάζεται ένα τελείως διαφορετικό πλαίσιο συνεργασίας με ελληνικές αλλά και με διεθνείς τράπεζες και οργανισμούς για εγγυήσεις, για χρηματοδότηση, για νέα δάνεια και επενδύσεις στον αγροτικό τομέα και συνεχίζουμε και επαυξάνουμε την επιτυχημένη λειτουργία της κάρτας του αγρότη.</seg>
                    <seg xml:id="ParlaMint-GR_2017-01-18-S1-commons.seg330">Τέταρτον, προωθούμε την παρουσία του ιδιωτικού ασφαλιστικού τομέα στην υπηρεσία του αγρότη για την κάλυψη ζημιών στους παραγωγούς, ειδικά τις ζημιές που προέρχονται από τις κλιματικές αλλαγές συνδυαστικές με τον κρατικό ΕΛΓΑ και τα ΠΣΕΑ.</seg>
                    <seg xml:id="ParlaMint-GR_2017-01-18-S1-commons.seg331">Ξέρω ότι οποιαδήποτε αναφορά στον ιδιωτικό τομέα σας προκαλεί μια άμεση αλλεργία, είναι σαφές αυτό. Είναι περίπου αυταπόδεικτο.</seg>
                    <seg xml:id="ParlaMint-GR_2017-01-18-S1-commons.seg332">Πέμπτον, επιταχύνουμε και ολοκληρώνουμε τις διαδικασίες καθορισμού χρήσεων γης ανά περιοχή.</seg>
                    <seg xml:id="ParlaMint-GR_2017-01-18-S1-commons.seg333">Προβλέπουμε την αξιοποίηση γεωργικών αποβλήτων και υπολειμμάτων είτε για ενέργεια είτε για περαιτέρω αξιοποίηση.</seg>
                    <seg xml:id="ParlaMint-GR_2017-01-18-S1-commons.seg334">Έκτον, συνδέουμε την αγροτική παραγωγή με άλλους κλάδους της ελληνικής οικονομίας, όχι μόνο τον τουρισμό και την εστίαση, αλλά και τη βιομηχανία καλλυντικών και φαρμακευτικών φυτών, τη χημική βιομηχανία και τη βιομηχανία τροφίμων.</seg>
                    <seg xml:id="ParlaMint-GR_2017-01-18-S1-commons.seg335">Έβδομον, δίνουμε μια ιδιαίτερη σημασία στην ελληνική ορεινή κτηνοτροφία αιγοπροβάτων, όπου έχουμε ένα πραγματικό στρατηγικό πλεονέκτημα στο γάλα, τη φέτα και το κρέας και αξιοποιούμε τις δυνατότητες ανάπτυξης πιστοποιημένων προϊόντων με βάση το αίγειο γάλα, καταθέτοντας παράλληλα ολοκληρωμένα σχέδια δράσης για τη στήριξη της βιωσιμότητας του κλάδου, αλλά και της προστασίας του περιβάλλοντος. Και παράλληλα είναι μια ευκαιρία να προωθήσουμε και νέα σήματα ιδιαίτερων προϊόντων, τα οποία παράγονται σε περιοχές με ιδιαίτερη περιβαλλοντική ευαισθησία της χώρας μας, όπως για παράδειγμα το ρύζι που παράγεται στο Δέλτα του Αξιού ή τα αλιεύματα του Αμβρακικού ή τα φασόλια στις Πρέσπες.</seg>
                    <seg xml:id="ParlaMint-GR_2017-01-18-S1-commons.seg336">Όγδοον, καθιερώνουμε έναν τακτικό δομημένο διάλογο της Κυβέρνησης με τις διεπαγγελματικές οργανώσεις των παραγωγών των προϊόντων. Είναι σημαντικό να συνομιλούμε ως πολιτική ηγεσία με όλους τους κρίκους της παραγωγικής αλυσίδας, εμπόρους, μεταποιητές, παραγωγούς. Μόνο με αυτόν τον τρόπο θα δημιουργήσουμε πραγματικές συνέργειες, συμφωνίες, κοινούς τρόπους εμπορίας και επιχειρηματικά επενδυτικά σχέδια που είναι απαραίτητα για την ανάπτυξη κάθε στρατηγικού προϊόντος.</seg>
                    <seg xml:id="ParlaMint-GR_2017-01-18-S1-commons.seg337">Ένατον, δημιουργούμε ένα εθνικό αγροτικό επιμελητήριο κατά τα πρότυπα της Γαλλίας. Ο σκοπός αυτού του επιμελητηρίου είναι να αναλάβει επιτέλους τον συνολικό θεσμικό ρόλο εκπροσώπησης των αγροτών. Θα συνδιαλέγεται με την πολιτεία για όλα τα θέματα που αφορούν τους αγρότες, με πρώτη προτεραιότητα βέβαια την καθιέρωση μιας σωστής πιστοποίησης για το κατά κύριο επάγγελμα αγρότη, για να σταματήσει οριστικά αυτό το φαινόμενο της άναρχης διαβούλευσης της κάθε κυβέρνησης με τα εκάστοτε μπλόκα των αγροτών.</seg>
                    <seg xml:id="ParlaMint-GR_2017-01-18-S1-commons.seg338">Φυσικά δεν είναι μόνο αυτά. Σε ό,τι αφορά τη μείωση του κόστους παραγωγής, έχουμε αναλάβει δέσμευση για τη μείωση του ΦΠΑ στα αγροτικά εφόδια από το 24% στο 13%.</seg>
                    <seg xml:id="ParlaMint-GR_2017-01-18-S1-commons.seg339">Έχουμε αναλάβει δέσμευση ότι θα καταργήσουμε τον τελείως αντιπαραγωγικό ειδικό φόρο στο κρασί και βέβαια ότι θα μειώσουμε τον φόρο στις επιχειρήσεις, άρα και στις αγροτικές επιχειρήσεις μέσα σε δύο χρόνια από το 29% στο 20%.</seg>
                    <seg xml:id="ParlaMint-GR_2017-01-18-S1-commons.seg340">Όμως, παράλληλα είναι πάρα πολύ σημαντικό να προβάλουμε καλές πρακτικές, οι οποίες υπάρχουν, και οι οποίες μπορούν να γίνουν υπόδειγμα ενός νέου παραγωγικού μοντέλου στον αγροτικό τομέα.</seg>
                    <seg xml:id="ParlaMint-GR_2017-01-18-S1-commons.seg341">Θυμάμαι, για παράδειγμα, τις πολύ μεγάλες αντιδράσεις και από τον δικό σας χώρο που είχε προκαλέσει τότε η ιδιωτικοποίηση της γαλακτοβιομηχανίας «ΔΩΔΩΝΗ» στην Ήπειρο. Είχα την ευκαιρία να την επισκεφθώ κατά την πρόσφατη επίσκεψή μου. Και σήμερα η «ΔΩΔΩΝΗ», παρά τις πρώτες δυσκολίες, έχει καταστεί μια επιτυχημένη επένδυση, ένα επιτυχημένο παράδειγμα ιδιωτικοποίησης, ένας πρεσβευτής των αγροτικών προϊόντων στο εξωτερικό. Όμως, το πιο σημαντικό είναι ότι χιλιάδες κτηνοτρόφοι απολαμβάνουν καλές τιμές γάλακτος κι έχουν κίνητρο να επενδύσουν στο ζωικό τους κεφάλαιο. Γιατί αν είχαν επικρατήσει οι δικές σας λογικές, η κτηνοτροφία θα είχε εξαφανιστεί από την Ήπειρο, κυρίες και κύριοι συνάδελφοι.</seg>
                    <seg xml:id="ParlaMint-GR_2017-01-18-S1-commons.seg342">Και χαίρομαι πραγματικά να βλέπω καινοτόμους συνεταιρισμούς, όπως ο «ΘΕΣγάλα» ή ο «ΘΕΣγη», που κατάφεραν να ενώσουν δυνάμεις Θεσσαλών αγελαδοτρόφων και γεωργών και να αποτελέσουν ένα σύγχρονο πρότυπο προσέγγισης, οργάνωσης και εφαρμογής της συνεταιριστικής ιδέας.</seg>
                    <seg xml:id="ParlaMint-GR_2017-01-18-S1-commons.seg343">Και αυτά τα παραδείγματα και πολλά άλλα, στα οποία επιμένω ιδιαίτερα, μπορούν να πολλαπλασιαστούν. Πώς, κύριε Υπουργέ; Με την άμεση ενεργοποίηση του μέτρου εννέα του Προγράμματος Αγροτικής Ανάπτυξης που δίνει κίνητρα για την οργάνωση παραγωγών.</seg>
                    <seg xml:id="ParlaMint-GR_2017-01-18-S1-commons.seg344">Δεν θα κουραστώ να επαναλαμβάνω ότι είναι απαραίτητο να δημιουργηθούν οικονομίες κλίμακος στον αγροτικό τομέα, για να μειωθεί το κόστος παραγωγής.</seg>
                    <seg xml:id="ParlaMint-GR_2017-01-18-S1-commons.seg345">Εξίσου απαραίτητο είναι οι Ενώσεις να λειτουργήσουν με ιδιωτικοοικονομικά κριτήρια, ως επιχειρήσεις, οι οποίες θα πρέπει να τα βγάλουν πέρα στο πέλαγος της ελεύθερης οικονομίας και όχι ως αποκλειστικοί αποδέκτες επιδοτήσεων ή ακόμα χειρότερα κρατικών δανείων από τράπεζες, που φορτώνονται τελικά στις πλάτες των φορολογούμενων.</seg>
                    <seg xml:id="ParlaMint-GR_2017-01-18-S1-commons.seg346">Εσείς, μέχρι σήμερα δεν έχετε βγάλει ούτε μία απόφαση για να ενεργοποιήσετε τη σχετική διαδικασία.</seg>
                    <seg xml:id="ParlaMint-GR_2017-01-18-S1-commons.seg347">Θέλω να κάνω και μία σύντομη ειδική αναφορά στον κλάδο της αλιείας και των υδατοκαλλιεργειών. Στην ιχθυοκαλλιέργεια, κυρίες και κύριοι, είμαστε η πρώτη δύναμη παγκοσμίως σε τσιπούρα και λαβράκι. Ο τομέας αυτός απασχολεί δέκα χιλιάδες εργαζόμενους. Εξάγει, αν δεν κάνω λάθος, περί τους εκατόν δέκα χιλιάδες τόνους προϊόντων τον χρόνο. Και η πρόβλεψη του κλάδου είναι ότι μπορούμε να διπλασιάσουμε τις εξαγωγές μας εντός μίας δεκαετίας.</seg>
                    <seg xml:id="ParlaMint-GR_2017-01-18-S1-commons.seg348">Αυτό σημαίνει διπλάσια παραγωγή, ελπίζουμε διπλάσια κέρδη και ελπίζουμε διπλάσιες θέσεις εργασίας. Για να γίνει, όμως, αυτό χρειάζονται ορισμένα βασικά βήματα, όπως η επιτάχυνση της διαδικασίας του χωροταξικού σχεδιασμού και των περιοχών οργανωμένης ανάπτυξης υδατοκαλλιεργειών. Δεν έχουν γίνει πολλά σε αυτήν την κατεύθυνση.</seg>
                    <seg xml:id="ParlaMint-GR_2017-01-18-S1-commons.seg349">Κρίσιμη, βέβαια και απολύτως καθοριστική, είναι η ενσωμάτωση της τεχνολογίας και της καινοτομίας, με σκοπό την αύξηση της παραγωγικότητας. Παραδείγματος χάριν, να επιδιώξουμε επενδύσεις στους τομείς της γεωθερμίας, κυρίως σε θερμοκηπιακές καλλιέργειες αλλά και σε βιοαέριο, που θα μειώσουν σημαντικά το κόστος παραγωγής και μάλιστα με φιλικούς όρους για το περιβάλλον.</seg>
                    <seg xml:id="ParlaMint-GR_2017-01-18-S1-commons.seg350">Σήμερα έχουμε δεκατρία αναγνωρισμένα γεωθερμικά πεδία. Δυστυχώς, οι επενδύσεις είναι ελάχιστες σε σχέση με τις δυνατότητες που υπάρχουν. Εξίσου μεγάλες, όμως, είναι και οι ευκαιρίες για μεγάλα οργανωμένα θερμοκήπια, τα οποία θα μπορούν να έχουν πρόσβαση σε δωρεάν ενέργεια και να είναι εξαιρετικά ανταγωνιστικά, όπως τα προϊόντα που παράγουν. Και αυτά είναι λίγα μόνο από τα παραδείγματα των τεράστιων δυνατοτήτων που έχει ο πρωτογενής τομέας.</seg>
                    <seg xml:id="ParlaMint-GR_2017-01-18-S1-commons.seg351">Κυρίες και κύριοι συνάδελφοι, κλείνω με τις εξής παρατηρήσεις. Το δικό μας σχέδιο οδηγεί τον πρωτογενή τομέα μακριά από μια στρεβλή κουλτούρα επιδοτήσεων, σε μια κουλτούρα επιχειρηματικότητας, σε μια κουλτούρα εξωστρέφειας. Το σκεπτικό μας δεν πρέπει να ξεκινάει από το χωράφι, αλλά από το ράφι, του μπακάλικου, του σουπερμάρκετ, του παντοπωλείου. Και ξέρετε, αυτό το ράφι δεν είναι μόνο ελληνικό, είναι αμερικάνικο, είναι κινέζικο, είναι γαλλικό, είναι γερμανικό, είναι διεθνές πια.</seg>
                    <seg xml:id="ParlaMint-GR_2017-01-18-S1-commons.seg352">Γι' αυτό και ο Έλληνας παραγωγός πρέπει να αντιμετωπίζεται ως ένας δημιουργικός επιχειρηματίας και η αντίληψη αυτή στηρίζεται σε μια θεμελιακή αλλαγή. Πρέπει να μεταβούμε από το μοντέλο της οικογενειακής εκμετάλλευσης στο μοντέλο της αγροτικής επιχείρησης, μιας επιχείρησης η οποία τολμά, επενδύει, αναλαμβάνει ρίσκα, αναζητά και στρέφεται σε καλλιέργειες και συνεταιριστικά σχήματα που επιτρέπουν στα προϊόντα να έχουν μεγαλύτερη βιωσιμότητα, μεγαλύτερη κερδοφορία, λιγότερη εξάρτηση από το κράτος.</seg>
                    <seg xml:id="ParlaMint-GR_2017-01-18-S1-commons.seg353">Το κράτος προφανώς και πρέπει να είναι αρωγός σε αυτή την προσπάθεια, αφαιρώντας όλα τα εμπόδια, αλλά και μέσω στοχευμένων χρηματοδοτήσεων παροχής εκπαίδευσης και τεχνογνωσίας. Έτσι αντιλαμβανόμαστε εμείς τη μεταρρύθμιση του πρωτογενούς τομέα.</seg>
                    <seg xml:id="ParlaMint-GR_2017-01-18-S1-commons.seg354">Οι άνθρωποι οι οποίοι μοχθούν κάθε μέρα στα χωράφια είναι ένας μεγάλος πλούτος για τη χώρα μας. Εμείς θα σταθούμε δίπλα τους. Θα σταθούμε δίπλα τους όχι μόνο όσον αφορά στην παραγωγή, αλλά και όσον αφορά τις συνθήκες διαβίωσης στην ύπαιθρο, σχολεία, νοσοκομεία, υποδομές, όλα αυτά τα οποία αφορούν τη δύσκολη καθημερινότητα του να ζει κανείς σήμερα στην ύπαιθρο, για να έχουν, πρωτίστως, τα παιδιά των αγροτικών οικογενειών ισότιμη πρόσβαση σε όλες τις κοινωνικές παροχές, αλλά και σε όλες τις ευκαιρίες να υλοποιήσουν τις φιλοδοξίες τους. Κι αν το επιλέξουν, να τους πείσουμε να αγαπήσουν και πάλι την ελληνική γη και τον πλούτο που μπορεί αυτή να παράγει.</seg>
                    <seg xml:id="ParlaMint-GR_2017-01-18-S1-commons.seg355">Έχουμε το σχέδιο, τη βούληση και τα στελέχη για να κάνουμε πράξη αυτή την πολιτική. Για να υλοποιηθεί, όμως, αυτή η πολιτική χρειάζεται μια πολιτική αλλαγή, η χώρα χρειάζεται μια δυναμική επανεκκίνηση, μια συμφωνία αλήθειας ανάμεσα σε όλες τις παραγωγικές δυνάμεις αυτού του τόπου, καθαρές κουβέντες, μετρημένα λόγια, όχι πολλές υποσχέσεις, αποτελεσματικότητα.</seg>
                    <seg xml:id="ParlaMint-GR_2017-01-18-S1-commons.seg356">Εμείς σε αυτήν τη βάση χτίζουμε την ανταγωνιστική Ελλάδα, όπως την οραματιζόμαστε. Μια Ελλάδα της βιώσιμης ανάπτυξης, του ανταγωνισμού, του ανταγωνιστικού πρωτογενούς τομέα. Μια Ελλάδα δυνατή και υπερήφανη, αισιόδοξη, γεμάτη αυτοπεποίθηση. Και όσο πιο γρήγορα ξεκινήσουμε αυτήν την προσπάθεια, τόσο καλύτερο θα είναι για τη χώρα.</seg>
                    <seg xml:id="ParlaMint-GR_2017-01-18-S1-commons.seg357">Σας ευχαριστώ πολύ για την προσοχή σας.</seg>
                </u>
                <u xml:id="ParlaMint-GR_2017-01-18-S1-commons.u24" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg358">Ευχαριστούμε, κύριε Μητσοτάκη.</seg>
                    <seg xml:id="ParlaMint-GR_2017-01-18-S1-commons.seg359">Επί τη ευκαιρία λέω οι μεγάλες υπερβάσεις στους χρόνους να λαμβάνονται υπ' όψιν, έτσι ώστε τουλάχιστον στις δευτερολογίες να έχουμε πολύ συνοπτικές διατυπώσεις. Διότι ήδη από τις πρωτολογίες κατατίθεται το σύνολο των προτάσεων των κομμάτων.</seg>
                    <seg xml:id="ParlaMint-GR_2017-01-18-S1-commons.seg360">Τον λόγο έχει ο Πρόεδρος της Κοινοβουλευτικής Ομάδας του Λαϊκού Συνδέσμου - Χρυσή Αυγή, κ. Μιχαλολιάκος, αλλά θα παρακαλούσα μετά από ένα λεπτό, αφού όσοι θέλουν, να εξέλθουν της Αιθούσης.</seg>
                </u>
                <u xml:id="ParlaMint-GR_2017-01-18-S1-commons.u25" ana="#regular" who="#ΑΝΑΓΝΩΣΤΟΠΟΥΛΟΥ_ΠΕΤΡΟΥ_ΑΘΑΝΑΣΙΑ_ΣΙΑ">
                    <seg xml:id="ParlaMint-GR_2017-01-18-S1-commons.seg361">Κύριε Πρόεδρε, να καταδικαστεί η Χρυσή Αυγή για αυτά που έκανε χθες.</seg>
                </u>
                <u xml:id="ParlaMint-GR_2017-01-18-S1-commons.u26" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg362">Κυρία Αναγνωστοπούλου, παρακαλώ πολύ. Βρισκόμαστε σε μια οιονεί διακοπή της συνεδρίασης.</seg>
                    <seg xml:id="ParlaMint-GR_2017-01-18-S1-commons.seg363">Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο Εκπαιδευτικό Πρόγραμμα «Καποδίστριας», που οργανώνει το ίδρυμα της Βουλής, τριάντα ένας μαθήτριες και μαθητές και δύο συνοδοί εκπαιδευτικοί από το 7ο Γυμνάσιο Χαλανδρίου.</seg>
                    <seg xml:id="ParlaMint-GR_2017-01-18-S1-commons.seg364">Η Βουλή τούς καλωσορίζει.</seg>
                </u>
                <u xml:id="ParlaMint-GR_2017-01-18-S1-commons.u27" ana="#regular" who="#ΑΝΑΓΝΩΣΤΟΠΟΥΛΟΥ_ΠΕΤΡΟΥ_ΑΘΑΝΑΣΙΑ_ΣΙΑ">
                    <seg xml:id="ParlaMint-GR_2017-01-18-S1-commons.seg365">Κύριε Πρόεδρε, να καταδικαστεί…</seg>
                </u>
                <u xml:id="ParlaMint-GR_2017-01-18-S1-commons.u28" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg366">Κύρια Αναγνωστοπούλου, παρακαλώ.</seg>
                    <seg xml:id="ParlaMint-GR_2017-01-18-S1-commons.seg367">Σήμερα είναι προ ημερησίας συζήτηση σε επίπεδο Αρχηγών κομμάτων και όποιος επικεφαλής κόμματος θέλει να αναφερθεί σε οποιοδήποτε ζήτημα που έχει προκύψει, άρα και στα γεγονότα στα οποία αναφέρεστε, θα το κάνει μέσα στην τακτική συζήτηση ή δεν θα το κάνει. Παρακαλώ πολύ, δεν υπάρχει θέμα έκτακτης διαδικασίας. Το αντιλαμβάνεστε.</seg>
                    <seg xml:id="ParlaMint-GR_2017-01-18-S1-commons.seg368">Ορίστε, κύριε Μιχαλολιάκο, έχετε τον λόγο.</seg>
                </u>
                <u xml:id="ParlaMint-GR_2017-01-18-S1-commons.u29" ana="#regular" who="#ΜΙΧΑΛΟΛΙΑΚΟΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg369">Κύριε Πρόεδρε, κυρίες και κύριοι Βουλευτές, όσοι νομίζουν, με αφορμή τις φωνασκίες, ότι με τα λιντσαρίσματα από τους νταβατζήδες των καναλιών και από το κόμμα των πολιτικών κομμάτων θα πάψουν οι Βουλευτές της Χρυσής Αυγής να βρίσκονται δίπλα στον λαό και στα προβλήματά του, κάνουν λάθος!</seg>
                    <seg xml:id="ParlaMint-GR_2017-01-18-S1-commons.seg370">Η πολιτική σκευωρία την οποία στήσατε…</seg>
                    <seg xml:id="ParlaMint-GR_2017-01-18-S1-commons.seg371">Κύριε Πρόεδρε παρακαλώ…</seg>
                </u>
                <u xml:id="ParlaMint-GR_2017-01-18-S1-commons.u30" ana="#regular" who="#ΞΥΔΑΚΗΣ_ΓΑΛΑΤΗ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg372">Στα σχολεία θρασύδειλοι, στα παιδάκια…</seg>
                </u>
                <u xml:id="ParlaMint-GR_2017-01-18-S1-commons.u31" ana="#regular" who="#ΜΙΧΑΛΟΛΙΑΚΟΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg373">Φεύγετε, φεύγετε.</seg>
                </u>
                <u xml:id="ParlaMint-GR_2017-01-18-S1-commons.u32" ana="#chair" who="#ΧΡΙΣΤΟΔΟΥΛΟΠΟΥΛΟΥ_ΖΑΧΑΡΙΑ_ΑΝΑΣΤΑΣΙΑ">
                    <seg xml:id="ParlaMint-GR_2017-01-18-S1-commons.seg374">Σας παρακαλώ, ηρεμήστε, κύριοι!</seg>
                    <seg xml:id="ParlaMint-GR_2017-01-18-S1-commons.seg375">Κύριε Μιχαλολιάκο, σας παρακαλώ, μη δημιουργείτε ένταση.</seg>
                </u>
                <u xml:id="ParlaMint-GR_2017-01-18-S1-commons.u33" ana="#regular" who="#ΜΙΧΑΛΟΛΙΑΚΟΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg376">Δεν δημιουργώ εγώ ένταση.</seg>
                </u>
                <u xml:id="ParlaMint-GR_2017-01-18-S1-commons.u34" ana="#chair" who="#ΧΡΙΣΤΟΔΟΥΛΟΠΟΥΛΟΥ_ΖΑΧΑΡΙΑ_ΑΝΑΣΤΑΣΙΑ">
                    <seg xml:id="ParlaMint-GR_2017-01-18-S1-commons.seg377">Συνεχίστε την ομιλία σας παρακαλώ.</seg>
                </u>
                <u xml:id="ParlaMint-GR_2017-01-18-S1-commons.u35" ana="#regular" who="#ΜΙΧΑΛΟΛΙΑΚΟΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg378">Κυρία Πρόεδρε, δεν δημιουργώ ένταση. Την ένταση τη δημιουργούν αυτοί οι οποίοι μας θυμίζουν τον Θανάση Βέγγο, που έλεγε «πελάτες μου». Έτσι λέτε και όλοι εσείς που έχετε τις ΜΚΟ για τους λαθρομετανάστες, που κόπτεστε και έχετε πάρει ατελείωτα κονδύλια και τους αφήσατε να ξεπαγιάσουν μέσα στα χιόνια, ενώ είχατε πάρει λεφτά για να βάλετε κοντέινερ. Αυτός είναι ο ανθρωπισμός σας.</seg>
                    <seg xml:id="ParlaMint-GR_2017-01-18-S1-commons.seg379">Αλλά δεν είδα, όμως, καμμία ευθιξία και δεν γίνεται καμμία έρευνα για τις ΜΚΟ. Αντίθετα, βγήκε και ο ίδιος ο αρμόδιος Υπουργός, ο κ. Μουζάλας και είπε ότι δεν είναι δυνατόν να γίνει οικονομικός έλεγχος στις μη κυβερνητικές οργανώσεις.</seg>
                    <seg xml:id="ParlaMint-GR_2017-01-18-S1-commons.seg380">Θα αναφερθώ, όμως, γενικά επί των πολιτικών ζητημάτων στη συνέχεια, αφού προηγουμένως αναφερθώ στο αγροτικό ζήτημα, το οποίο έφερε σε συζήτηση προ ημερησίας διατάξεως, ως γνωστόν, το Πανελλήνιο Σοσιαλιστικό Κίνημα, η Δημοκρατική Συμπαράταξη, όπως λέγεται. Μίλησαν γι' αυτό το ζήτημα τόσο η Πρόεδρός της η κ. Γεννηματά όσο και ο Πρόεδρος της Νέας Δημοκρατίας, ο κ. Μητσοτάκης, αλλά και ο Πρωθυπουργός, ο κ. Τσίπρας.</seg>
                    <seg xml:id="ParlaMint-GR_2017-01-18-S1-commons.seg381">Άκουσα να λέτε πολλά. Δεν άκουσα, όμως, ούτε λέξη για τις βασικές αιτίες που έχουν καταντήσει τον ελληνικό αγροτικό κόσμο στη σημερινή κατάσταση. Δεν άκουσα ούτε λέξη από το ΠΑΣΟΚ για τους Υπουργούς του που πήγαν φυλακή για τα «καλαμπόκια».</seg>
                    <seg xml:id="ParlaMint-GR_2017-01-18-S1-commons.seg382">Δεν άκουσα ούτε λέξη για τις επιδοτήσεις που δίνονταν για καλλιέργειες ελαιόδεντρων, που η έκτασή τους ξεπερνούσε όχι την Ελλάδα, αλλά και την Αυστραλία ακόμα. Δεν άκουσα ούτε λέξη για τους «πράσινους» συνεταιρισμούς, που λεηλάτησαν τον ιδρώτα του ελληνικού λαού και του Έλληνα αγρότη. Δεν άκουσα ούτε λέξη για τα βαμβάκια που ζυγίζονταν μαζί με τα τρακτέρ και δίνονταν επιδοτήσεις. Τίποτα για όλα αυτά! Ούτε λέξη ούτε από το ΠΑΣΟΚ ούτε από τη Νέα Δημοκρατία! Δεν ήταν αυτοί, φαίνεται, στην κυβέρνηση.</seg>
                    <seg xml:id="ParlaMint-GR_2017-01-18-S1-commons.seg383">Έρχομαι στο θέμα της προ ημερησίας διατάξεως συζήτησης. Σύμφωνα, λοιπόν, με την πρόταση του ΠΑΣΟΚ: «Η ελληνική γεωργία και κτηνοτροφία διέρχονται περίοδο έντονης δοκιμασίας. Η απογοήτευση είναι ορατή παντού στην ύπαιθρο». Πράγματι, αλλά την αφορά και την ίδια και το κόμμα της.</seg>
                    <seg xml:id="ParlaMint-GR_2017-01-18-S1-commons.seg384">Λέει, επίσης, ότι οι αγρότες πιέζονται ασφυκτικά λόγω των φορολογικών επιβαρύνσεων, της μεγάλης αύξησης των ασφαλιστικών εισφορών, του κόστους του πετρελαίου και της ηλεκτρικής ενέργειας, της αύξησης σε 24% του συντελεστή ΦΠΑ.</seg>
                    <seg xml:id="ParlaMint-GR_2017-01-18-S1-commons.seg385">Ξέχασε, όμως, η κ. Γεννηματά, ξέχασε ο κ. Μητσοτάκης να αναφέρουν ότι όλα αυτά αποφασίστηκαν και ήταν προαπαιτούμενα του μνημονίου του ΣΥΡΙΖΑ, το οποίο ψήφισαν όλοι μαζί στις 14 Αυγούστου 2015, όταν η Χρυσή Αυγή, που την θέλουν όλοι έξω απ' αυτή τη Βουλή, αλλά τη θέλει μέσα στη Βουλή ο ελληνικός λαός, είπε «όχι» στο αντεθνικό μνημόνιο.</seg>
                    <seg xml:id="ParlaMint-GR_2017-01-18-S1-commons.seg386">Ύστερα, λοιπόν, από τις απαράδεκτες αποφάσεις της Κυβέρνησης, είπε η κ. Γεννηματά, το κόστος λειτουργίας των γεωργικών και κτηνοτροφικών εκμεταλλεύσεων έχει αυξηθεί υπερβολικά, με συνέπεια να λειτουργεί ως αντικίνητρο για την αύξηση της παραγωγής. Πράγματι, έτσι είναι. Ποιος ευθύνεται για όλα αυτά;</seg>
                    <seg xml:id="ParlaMint-GR_2017-01-18-S1-commons.seg387">Βρήκαμε τώρα μια νέα λέξη. Λέει η κ. Γεννηματά στο αίτημά της: «Το μείγμα των μέτρων της Κυβέρνησης». Τι μείγμα και κολοκύθια τούμπανα; Εδώ είναι το μνημόνιο, κύριοι, το μνημόνιο το οποίο ψηφίσατε, κύριοι του ΠΑΣΟΚ και της Νέας Δημοκρατίας, το οποίο προέβλεπε αυτά τα πράγματα. Τα ψηφίσατε εκείνο το βράδυ της 14ης Αυγούστου 2015.</seg>
                    <seg xml:id="ParlaMint-GR_2017-01-18-S1-commons.seg388">Αναγνωρίζοντας, λέει, την πολύ μεγάλη οικονομική και κοινωνική σημασία που έχει για την έξοδο από την κρίση ο γεωργικός τομέας, πρέπει να υπάρξουν άμεσες ενέργειες και μέτρα αναστροφής. Πράγματι. Αλλά αυτά τα μέτρα δεν υπάρχουν και ούτε προβλέπεται να υπάρξουν από την Κυβέρνηση του ΣΥΡΙΖΑ.</seg>
                    <seg xml:id="ParlaMint-GR_2017-01-18-S1-commons.seg389">Έρχομαι στο θέμα του ασφαλιστικού του αγροτικού τομέα. Βγήκαν πρόσφατα δύο εγκύκλιοι του Υπουργείου Οικονομικών για τα ασφάλιστρα των αγροτών, τα οποία πραγματικά οδηγούν σε απόγνωση τον αγροτικό κόσμο, που για εμάς είναι η ψυχή του έθνους. Ο αγρότης είναι ο φύσει πατριώτης, είναι ο άνθρωπος που έχει την περιουσία του, τον τάφο των προγόνων του, την πατρίδα του δίπλα του ακριβώς, που ζει για τη γη του, πεθαίνει για τη γη του, αγωνίζεται για τη γη του.</seg>
                    <seg xml:id="ParlaMint-GR_2017-01-18-S1-commons.seg390">Και γι' αυτό θέλετε να εξοντώσετε τον αγροτικό κόσμο σαν πιστά υποκινούμενα όργανα της παγκοσμιοποίησης. Γιατί, για εσάς, ο ιδανικός πολίτης είναι ο κάτοικος των κοσμοπόλεων, των μεγαλουπόλεων, που σέρνεται χωρίς πατρίδα, χωρίς γη και γίνεται έρμαιο είτε των μαρξιστικών είτε των νεοφιλελεύθερων ιδεολογημάτων.</seg>
                    <seg xml:id="ParlaMint-GR_2017-01-18-S1-commons.seg391">Απέναντι, λοιπόν, σε όλους αυτούς είμαστε εμείς, οι εθνικιστές, οι μόνοι από τη φύση μας ορισμένοι να υπερασπιστούμε τους Έλληνες αγρότες.</seg>
                    <seg xml:id="ParlaMint-GR_2017-01-18-S1-commons.seg392">Ένας αγρότης, λοιπόν, με καθαρό φορολογητέο εισόδημα 20.000 ευρώ είναι υποχρεωμένος να πληρώσει εισφορές 3.816 ευρώ, σύμφωνα με τις επίσημες εγκυκλίους. Και έρχομαι στο πιο κραυγαλέο παράδειγμα, όπου σύμφωνα με τον πίνακα οι εισφορές του 2017 για εισόδημα - προσέξτε -8.522 ευρώ, δηλαδή ένα εισόδημα πραγματικά χαμηλότατο, υπολογίζονται στα 1.828 ευρώ. Η συνολική πραγματική επιβάρυνση, επομένως, θα είναι 2.506 ευρώ. Εξακόσια εβδομήντα οκτώ ευρώ η εισφορά δευτέρου εξαμήνου του 2016 συν 1.828 ευρώ ετήσια εισφορά. Τον αφήνετε δηλαδή να ζήσει με ένα ετήσιο ποσό των 500 ευρώ. Στην κυριολεξία τον αφήνετε να λιμοκτονήσει.</seg>
                    <seg xml:id="ParlaMint-GR_2017-01-18-S1-commons.seg393">Οι φορολογικές επιβαρύνσεις βάσει του μνημονίου που ψήφισε και το ΠΑΣΟΚ και η Νέα Δημοκρατία, όπως είπα, είναι από 13%, που ήταν, στα επίπεδα του 22% έως 45% για πάνω από πεντακόσιες εβδομήντα πέντε χιλιάδες φορολογούμενους που δεν θεωρούνται κατά κύριο επάγγελμα αγρότες.</seg>
                    <seg xml:id="ParlaMint-GR_2017-01-18-S1-commons.seg394">Εδώ υπάρχει ένα δεδομένο το οποίο πρέπει να το δούμε. Υπάρχουν άνθρωποι οι οποίοι ζουν στις πόλεις, έχουν ένα επάγγελμα και συντηρούν την αγροτική τους περιουσία. Πρέπει να τιμωρηθούν φορολογικά ή να ευεργετηθούν; Για εμάς θα έπρεπε να ευεργετηθούν και όχι να τιμωρηθούν. Όμως εσείς τους τιμωρείτε.</seg>
                    <seg xml:id="ParlaMint-GR_2017-01-18-S1-commons.seg395">Και μέσα στο πλαίσιο της τιμωρίας του αγροτικού κόσμου έχουμε το κόστος του πετρελαίου και της ηλεκτρικής ενέργειας. Από 1ης Οκτωβρίου του 2016 ο ειδικός φόρος κατανάλωσης που επιβαρύνει το πετρέλαιο κίνησης, το οποίο χρησιμοποιούν οι αγρότες, αυξήθηκε κατά 65%. Η αύξηση στο αγροτικό πετρέλαιο θα συμβάλει στην κατακόρυφη αύξηση του κόστους παραγωγής και στη μείωση της ανταγωνιστικότητας της ελληνικής γεωργίας.</seg>
                    <seg xml:id="ParlaMint-GR_2017-01-18-S1-commons.seg396">Αλλά αυτό βεβαίως και δεν σας ενδιαφέρει. Φέρνετε σκόρδα από την Κίνα, πατάτες από την Αίγυπτο, μήλα από τη Χιλή και στέλνετε στον αγύριστο στην κυριολεξία τον Έλληνα παραγωγό, τον οποίον είχατε καθήκον σαν Κυβέρνηση των Ελλήνων, σαν Κυβέρνηση που σας ψήφισε ο ελληνικός λαός και υπερασπίζεται τα συμφέροντα του ελληνικού έθνους, να τον προστατεύσετε.</seg>
                    <seg xml:id="ParlaMint-GR_2017-01-18-S1-commons.seg397">Καμμία προστασία, όμως. Και δεν υπάρχει καμμία προστασία, γιατί αυτό υπογράψατε και προβλέπεται και από τη συμφωνία εντάξεως της χώρας μας στην περίφημη ΕΟΚ τότε, σήμερα Ευρωπαϊκή Ένωση, την Ευρωπαϊκή Οικονομική Κοινότητα.</seg>
                    <seg xml:id="ParlaMint-GR_2017-01-18-S1-commons.seg398">Πράγματι έχει δίκιο το ΠΑΣΟΚ στο θέμα που έθεσε για προ ημερησίας διατάξεως, ότι υπάρχει μια σημαντική καθυστέρηση αξιοποίησης των πόρων του προγράμματος αγροτικής ανάπτυξης. Και η καθυστέρηση αυτή είχε αποτέλεσμα 902 εκατομμύρια ευρώ από το προηγούμενο πρόγραμμα συν 62 εκατομμύρια ευρώ από το πρόγραμμα της πρόωρης συνταξιοδότησης, τα οποία ουδέποτε καταβλήθηκαν στους δικαιούχους στη διάρκεια του 2015, να μεταφερθούν αναγκαστικά στο νέο, μειώνοντας έτσι κατά 21% τα κονδύλια.</seg>
                    <seg xml:id="ParlaMint-GR_2017-01-18-S1-commons.seg399">Πριν από τρία χρόνια, κυρίες και κύριοι Βουλευτές, έγινε η μεγάλη μεταρρύθμιση, όπως την είπατε, κι όλοι σχεδόν οι αγρότες εντάχθηκαν στο κανονικό καθεστώς ΦΠΑ, βιβλία εσόδων - εξόδων, με συντελεστή φορολόγησης 13%. Τώρα ο συντελεστής σκαρφάλωσε στο 26% έως 45%, επιπλέον είναι η καταβολή φόρου, το αγροτικό ηλεκτρικό ρεύμα αυξήθηκε συνολικά από το 2014-2017 κατά 195%.</seg>
                    <seg xml:id="ParlaMint-GR_2017-01-18-S1-commons.seg400">Είναι προφανές, ότι τόσο εσείς οι οποίοι κυβερνάτε σαν πολιτικά κόμματα, όσο και η Ευρωπαϊκή Ένωση, θέλετε να εξοντώσετε τον Έλληνα αγρότη και αυτό προς όφελος αφ' ενός μεν των δικών τους αγροτών, αφ' ετέρου για την εξυπηρέτηση του ιδεολογήματος της παγκοσμιοποίησης, που δεν θέλει εθνικά ανεξάρτητα κράτη, όπως μπορεί να είναι εθνικά ανεξάρτητο ένα κράτος, εάν έχει αυτάρκεια στην αγροτική του παραγωγή.</seg>
                    <seg xml:id="ParlaMint-GR_2017-01-18-S1-commons.seg401">Τραγικός για τις εξαγωγές προς τη Ρωσία ο αποκλεισμός που ακολουθήσαμε κατόπιν εντολής των Βρυξελλών. Η Χρυσή Αυγή το έχει δηλώσει και το ξαναδηλώνει: Είναι εις βάρος των ελληνικών συμφερόντων.</seg>
                    <seg xml:id="ParlaMint-GR_2017-01-18-S1-commons.seg402">Είναι πράξις αντεθνική οι κυρώσεις και το εμπάργκο κατά της Ρωσίας, που πλήττει καίρια τους Έλληνες αγρότες. Αφήνετε ανυπεράσπιστους τους Έλληνες αγρότες κατόπιν εντολής ξένων κέντρων αποφάσεων. Η Χρυσή Αυγή, αντίθετα με όλα αυτά, αντιστέκεται και στέκεται δίπλα στους Έλληνες αγρότες.</seg>
                    <seg xml:id="ParlaMint-GR_2017-01-18-S1-commons.seg403">Φτάσαμε στο σημείο κατόπιν εντολής των Βρυξελλών να θέλουμε ολλανδικές εταιρείες να εξάγουν τα φρούτα μας στη Ρωσία μέσω Ιορδανίας και Ιράν. Και χάσαμε δύο χρόνια εμπορικών δρόμων.</seg>
                    <seg xml:id="ParlaMint-GR_2017-01-18-S1-commons.seg404">Εθνική παραγωγή για μας σημαίνει εθνική ανεξαρτησία. Θυμίζω ότι η Κυβέρνηση του ΣΥΡΙΖΑ και των ΑΝΕΛ λίγες ημέρες πριν την προκήρυξη των εκλογών του Σεπτεμβρίου 2015 ψήφισε ένα από τα πακέτα προαπαιτούμενων μέτρων για το μνημόνιο της Αριστεράς. Το πακέτο των μέτρων αυτών, όμως, δεν το ψήφισε μόνο ο ΣΥΡΙΖΑ και οι ΑΝΕΛ. Το ψήφισε και η Νέα Δημοκρατία και το ΠΑΣΟΚ και το Ποτάμι.</seg>
                    <seg xml:id="ParlaMint-GR_2017-01-18-S1-commons.seg405">Τα μέτρα αυτά αφορούσαν την αύξηση του συντελεστή φορολόγησης από 13% στο 26%, την αύξηση της προκαταβολής του φόρου από 27,5% στο 55%, το διπλάσιο δηλαδή, την κατάργηση της απαλλαγής από φόρο των επιδοτήσεων για ποσό ως 12.000 ευρώ, την κατάργηση της επιστροφής για τον φόρο κατανάλωσης στο πετρέλαιο για τους αγρότες, την αύξηση της τιμής του αγροτικού ρεύματος.</seg>
                    <seg xml:id="ParlaMint-GR_2017-01-18-S1-commons.seg406">Η Κυβέρνηση ΣΥΡΙΖΑ - ΑΝΕΛ όλα αυτά τα έκανε και τα πραγματοποιεί με τις ψήφους της Νέας Δημοκρατίας, του ΠΑΣΟΚ και του κόμματος Ποτάμι. Αφήνει για μια ακόμα φορά στο απυρόβλητο το κομματικό, πελατειακό κράτος και προχωρά στην καταστροφή των υγιών και παραγωγικών δυνάμεων του τόπου.</seg>
                    <seg xml:id="ParlaMint-GR_2017-01-18-S1-commons.seg407">Η Χρυσή Αυγή, αντίθετα μ' αυτά τα εθνοκτόνα σχέδια, τα οποία προχωρούν κατόπιν εντολής των μνημονίων, πιστεύει ότι μόνο αν σπαρθούν χωράφια και καπνίσουν φουγάρα βιομηχανιών θα έρθει η αναγέννηση της ελληνικής οικονομίας.</seg>
                    <seg xml:id="ParlaMint-GR_2017-01-18-S1-commons.seg408">Αντίθετα με τα μέτρα που επέβαλαν οι μνημονιακές δυνάμεις του τόπου εναντίον των Ελλήνων αγροτών, πιστεύουμε ότι πρέπει να υπάρχει επιδότηση της αγροτικής παραγωγής με έμφαση στις ακριτικές περιοχές και κυρίως στη Θράκη και στις νήσους του ανατολικού Αιγαίου.</seg>
                    <seg xml:id="ParlaMint-GR_2017-01-18-S1-commons.seg409">Επίσης, πιστεύουμε στη διαγραφή των χρεών των Ελλήνων αγροτών. Μόνο τότε θα δοθεί ώθηση στην ελληνική αγροτική οικονομία.</seg>
                    <seg xml:id="ParlaMint-GR_2017-01-18-S1-commons.seg410">Βεβαίως, άμεση σύνδεση της αγροτικής παραγωγής με την κατανάλωση και τέλος στο καθεστώς των μεσαζόντων.</seg>
                    <seg xml:id="ParlaMint-GR_2017-01-18-S1-commons.seg411">Κυρία Πρόεδρε, κυρίες και κύριοι Βουλευτές, στην Ελλάδα εδώ και πολλά χρόνια υπάρχει ένα καρτέλ, το καρτέλ τροφίμων. Δώστε μια λογική απάντηση πώς είναι δυνατόν τα σούπερ μάρκετ στη Γαλλία και τη Γερμανία να είναι φθηνότερα απ' ό,τι στην Ελλάδα, να είναι φτηνότερα στα καταστήματα τροφίμων της Γερμανίας και της Γαλλίας ακόμη και ελληνικά προϊόντα απ' ό,τι είναι στην Ελλάδα. Υπάρχει ένα καρτέλ. Αλλά αυτό το καρτέλ εξυπηρετεί φαίνεται μεγάλα συμφέροντα τα οποία ξεπερνούν τα μαρξιστικά ιδεολογήματα των συνιστωσών του ΣΥΡΙΖΑ και δεν μπορείτε να τα αγγίξετε καθόλου.</seg>
                    <seg xml:id="ParlaMint-GR_2017-01-18-S1-commons.seg412">Θα πέσει η χώρα στα βράχια. Μέγας θεός - Μαμωνάς, θα έλεγα, όχι θεός - το ευρώ, προς χάριν του οποίου πρέπει να θυσιάσουμε τα πάντα. Η Χρυσή Αυγή στο δίλημμα ευρώ ή Ελλάδα έχει απαντήσει: Ελλάδα.</seg>
                    <seg xml:id="ParlaMint-GR_2017-01-18-S1-commons.seg413">Αλλά αξίζει τον κόπο να δούμε με στοιχεία τι μας προσέφερε όχι μόνο το ευρώ αλλά και η Ευρωπαϊκή Οικονομική Κοινότητα. Η Ελλάδα μέχρι τα τέλη του 1979 με επίσημα στοιχεία είχε επάρκεια αγροτικών προϊόντων και μάλιστα είχε θετικό ισοζύγιο στον αγροτικό τομέα.</seg>
                    <seg xml:id="ParlaMint-GR_2017-01-18-S1-commons.seg414">Από το 1981 έως σήμερα έλαβε από την ΕΟΚ το ποσό των 100 δισεκατομμυρίων ευρώ για την ανάπτυξη του αγροτικού τομέα και δεν έγινε καμμία ανάπτυξη. Τα περισσότερα απ' αυτά τα χρήμα χαλάστηκαν στα σκυλάδικα των εθνικών οδών. Αυτή είναι η αλήθεια.</seg>
                    <seg xml:id="ParlaMint-GR_2017-01-18-S1-commons.seg415">Και τότε Κυβερνούσε η Νέα Δημοκρατία και το ΠΑΣΟΚ. Και δεν έκανε τίποτα. Αλλά και οι Ευρωπαίοι δεν έκαναν τίποτα. Αλλά γιατί να κάνουν; Προς το συμφέρον τους ήταν να καταστραφεί η ελληνική αγροτική οικονομία κι αυτοί από εκεί και πέρα να τροφοδοτούν τη χώρα.</seg>
                    <seg xml:id="ParlaMint-GR_2017-01-18-S1-commons.seg416">Χαρακτηριστικό είναι ότι ώς τα τέλη της δεκαετίας του 1970 είχαμε επάρκεια τροφίμων και τώρα έχουμε επάρκεια της τάξης μόλις του 30%.</seg>
                    <seg xml:id="ParlaMint-GR_2017-01-18-S1-commons.seg417">Ιδού οι εισαγωγές μερικών βασικών αγροτικών προϊόντων, που τότε δεν υπήρχαν. Χοιρινό κρέας: Εισάγουμε το 70%. Άλευρα: Εισάγουμε το 70%. Εισαγωγή αγελαδινού γάλακτος: 60% περίπου. Εισαγωγή οσπρίων: 70%. Δεν έχουμε τη δυνατότητα εμείς οι Έλληνες ούτε τα όσπρια να παράγουμε. Εισαγωγή βόειου κρέατος: 80%. Εκεί κατάντησε η Ελλάδα με την περίφημη Ευρωπαϊκή Ένωση.</seg>
                    <seg xml:id="ParlaMint-GR_2017-01-18-S1-commons.seg418">Για τον αγροτικό τομέα η Χρυσή Αυγή έχει συγκεκριμένες προτάσεις, οι οποίες υπάρχουν και στο διαδίκτυο, για όλους αυτούς οι οποίοι λένε ότι δεν έχουμε θέση. Θα σας διαβάσω επιγραμματικά κάποιες από τις θεμελιώδεις προτάσεις της Χρυσής Αυγής, για να τις ακούσει ο ελληνικός λαός, διότι βεβαίως εδώ σε αυτήν την Αίθουσα δεν ενδιαφέρονται και πολλοί να τις ακούσουν.</seg>
                    <seg xml:id="ParlaMint-GR_2017-01-18-S1-commons.seg419">Εκπαίδευση της νεολαίας για επιστροφή στη γη. Ναι, ένα νέο αγροτικό ιδανικό είναι κρίσιμο σημείο και καίριο για την εθνική αναγέννηση.</seg>
                    <seg xml:id="ParlaMint-GR_2017-01-18-S1-commons.seg420">Έμφαση στις ακριτικές περιοχές.</seg>
                    <seg xml:id="ParlaMint-GR_2017-01-18-S1-commons.seg421">Προώθηση και προστασία των ελληνικών προϊόντων, όχι μόνο στο εγχώριο αλλά και στο διεθνές εμπόριο. Είναι απαράδεκτο να μαθαίνουμε ότι ακόμη και ο Ελληνικός Στρατός προμηθεύεται τρόφιμα από την Τουρκία ή από την Αίγυπτο και ρουχισμό από την Κίνα. Δεν θα πρέπει σε κανέναν τομέα του δημοσίου να υπάρχει προμήθεια προϊόντων ξένης χώρας, εάν δεν εξαντληθούν τα ελληνικά αποθέματα. Πρέπει να προστατεύσετε τα ελληνικά προϊόντα. Πρέπει να προστατεύσετε τον Έλληνα αγρότη.</seg>
                    <seg xml:id="ParlaMint-GR_2017-01-18-S1-commons.seg422">Φυσικά, επανεξέταση και ρύθμιση με πενταετή περίοδο χάριτος, διαγραφή τόκων και διαγραφή χρεών των Ελλήνων αγροτών και μείωση του ΦΠΑ στο 9%.</seg>
                    <seg xml:id="ParlaMint-GR_2017-01-18-S1-commons.seg423">Τίποτε δεν πρόκειται να κάνετε από αυτά. Είστε δεμένοι χειροπόδαρα και με την περίφημη αξιολόγηση θα δεθείτε ακόμη περισσότερο.</seg>
                    <seg xml:id="ParlaMint-GR_2017-01-18-S1-commons.seg424">Όπως φαίνεται, όμως, ο κύβος ερρίφθη και πρώτοι οι αγρότες της κεντρικής Μακεδονίας ετοιμάζουν δυναμικές κινητοποιήσεις. Μάλιστα, το επόμενο Σάββατο, 21 Ιανουαρίου, θα γίνει μια καθοριστική ευρεία συνάντηση.</seg>
                    <seg xml:id="ParlaMint-GR_2017-01-18-S1-commons.seg425">Δηλώνω μέσα σε αυτή τη Βουλή ότι η Χρυσή Αυγή θα είναι δίπλα στους Έλληνες αγρότες, που είναι η τελευταία γραμμή αμύνης ενάντια στην αντεθνική πολιτική των μνημονίων. Θα σταθεί στο πλευρό τους και όχι σαν κάποιους άλλους που πρόδωσαν τον αγώνα τους με τη φιέστα των τρακτέρ. Η Χρυσή Αυγή θα συμπαρασταθεί στους Έλληνες αγρότες με όλη της την ψυχή, γιατί οι αγρότες είναι η ψυχή του έθνους.</seg>
                    <seg xml:id="ParlaMint-GR_2017-01-18-S1-commons.seg426">Αναφέρθηκα προηγουμένως στα περιστατικά τα οποία συμβαίνουν σε πολλές πόλεις και χωριά της Ελλάδος, όπου με το έτσι θέλω κάποιοι «αλληλέγγυοι» των ΜΚΟ, όπου γίνεται μπίζνα εκατοντάδων εκατομμυρίων ευρώ εις βάρος του ελληνικού λαού, αλλά και των λαθρομεταναστών, λένε ότι δεν θα είμαστε δίπλα στον λαό. Ξεχάστε το.</seg>
                    <seg xml:id="ParlaMint-GR_2017-01-18-S1-commons.seg427">Εμείς οι Χρυσαυγίτες είμαστε ταγμένοι. Δεν πρόκειται ούτε με ψευδολογίες ούτε με συκοφαντίες ούτε με λάσπη να μας σταματήσετε. Δεν είμαστε όμηροι. Είμαστε ελεύθεροι και θα είμαστε δίπλα στον ελληνικό λαό.</seg>
                    <seg xml:id="ParlaMint-GR_2017-01-18-S1-commons.seg428">Στον αγώνα μας αυτό, βέβαια, έχουμε να αντιμετωπίσουμε ένα ανθελληνικό παρακράτος. Και αυτό αποδείχτηκε από τα γεγονότα της Βεροίας. Ένα πολιτικό κόμμα, ψηφισμένο από τον ελληνικό λαό, θέλησε να εγκαινιάσει τα γραφεία του. Βγήκαν ανακοινώσεις από όλα τα κόμματα. Ιδού ένας λόγος, λοιπόν, για τον οποίον είναι ενωμένοι όλοι. Από το ΚΚΕ μέχρι τη ΝΔ είναι όλοι ενωμένοι κατά της Χρυσής Αυγής. Το κόμμα των πολιτικών κομμάτων ενάντια στην Ελλάδα που έρχεται, ενάντια στη Χρυσή Αυγή που αγωνίζεται για αξιοπρέπεια, για πατρίδα, τιμή, πίστη, ελευθερία.</seg>
                    <seg xml:id="ParlaMint-GR_2017-01-18-S1-commons.seg429">Και μαζέψατε δήθεν κάποιους δημοκρατικούς πολίτες - έτσι τους είπε η κρατική τηλεόραση - οι οποίοι έσκισαν μπροστά στην Αστυνομία την ελληνική σημαία και δεν έγινε καμμία σύλληψη. Έχετε προσχωρήσει σε παλιές μεθόδους της δεκαετίας του ‘50 και του ‘60 των αντι - συγκεντρώσεων και των αγανακτισμένων πολιτών.</seg>
                    <seg xml:id="ParlaMint-GR_2017-01-18-S1-commons.seg430">Κι επειδή ο κύριος Πρωθυπουργός είπε ότι είναι πρόθυμος να ενημερώσει για το Κυπριακό, ενημερώνω τον ελληνικό λαό από το Βήμα αυτό, διότι από τα τηλεπαράθυρα των νταβατζήδων δεν έχω λόγο, ότι εμείς δεν ενημερωθήκαμε για το Κυπριακό. Πρόκειται για έναν πρωτοφανή ρατσισμό εις βάρος του τρίτου πολιτικού κόμματος. Μάλιστα, είχε το θράσος να βγάλει και μια ψευδή ανακοίνωση και να λέει ότι σύμπας ο ελληνικός πολιτικός κόσμος συμπαρίσταται στον Αναστασιάδη. Και του απήντησα με επιστολή μου στον Πρόεδρο της Δημοκρατίας: «Όχι, εμείς δεν συμπαριστάμεθα στον Αναστασιάδη». Και δικαιωθήκαμε.</seg>
                    <seg xml:id="ParlaMint-GR_2017-01-18-S1-commons.seg431">Δικαιωθήκαμε λίγες ημέρες μετά, όταν είδαμε στη Διεθνή Διάσκεψη της Γενεύης τον Αναστασιάδη να κάθεται και να έχει μπροστά του ένα ταμπελάκι, στο οποίο δεν έγραφε «Πρόεδρος της Κυπριακής Δημοκρατίας». Του κάνατε αβάντα όλοι σας για τη διάλυση του κυρίαρχου κράτους της Κύπρου και τη μετατροπή της σε ομοσπονδία. Τα σχέδιά σας, όμως, να ξέρετε ότι δεν θα περάσουν.</seg>
                    <seg xml:id="ParlaMint-GR_2017-01-18-S1-commons.seg432">Και μου κάνει μεγάλη εντύπωση ότι σε όλα τα δελτία ειδήσεων των μεγάλων τηλεοπτικών σταθμών και των εφημερίδων έλεγαν ότι συμφώνησε όλος ο πολιτικός κόσμος. Ξεχνούσαν τρεις λέξεις: «πλην Χρυσής Αυγής» ή αλλιώς, «πλην Νικολάου Μιχαλολιάκου». Τόσο πολύ σας φοβίζουν αυτές οι τρεις λέξεις; Ακόμη και τον αποκλεισμό μας φοβάστε να αναφέρετε;</seg>
                    <seg xml:id="ParlaMint-GR_2017-01-18-S1-commons.seg433">Ο Αναστασιάδης απέτυχε. Αυτή τη στιγμή, δέχεται την κατακραυγή του συνόλου σχεδόν του ελληνικού κυπριακού λαού. Και στην αποτυχία του αυτή ήσασταν όλοι συμπαραστάτες, πλην ημών, πλην της Χρυσής Αυγής, που στάθηκε σταθερά πιστή στα εθνικά συμφέροντα και είπε «Όχι» στα σχέδια του Αναστασιάδη να μετατρέψει ένα κυρίαρχο κράτος σε μια συνομοσπονδία.</seg>
                    <seg xml:id="ParlaMint-GR_2017-01-18-S1-commons.seg434">Και έχουμε μέσα σε όλα αυτά και το ΠΑΣΟΚ να θριαμβολογεί ότι θα γίνει τρίτο κόμμα με μετεγγραφές Βουλευτών. Η περίπτωση αυτή μας θυμίζει το κόμμα Λαφαζάνη, το οποίο λίγο πριν τις εκλογές του Σεπτεμβρίου του 2015, προκειμένου να μην πάρει η Χρυσή Αυγή την εντολή σχηματισμού κυβερνήσεως έκανε μια Κοινοβουλευτική Ομάδα εκτός Βουλής - η Βουλή είχε διαλυθεί - και πήγε και πήρε εντολή σχηματισμού κυβερνήσεως. Και λίγες ημέρες μετά, το κόμμα αυτό δεν υπήρχε. Νομίζει το ΠΑΣΟΚ ότι με μετεγγραφές θα γίνει τρίτο κόμμα. Οι εκλογές πιστεύω ότι δεν αργούν. Θα έρθουν οι εκλογές και η κάλπη θα αναδείξει ποιο είναι το τρίτο κόμμα. Μέχρι στιγμής, η κάλπη και ο ελληνικός λαός τρίτο κόμμα έχει τη Χρυσή Αυγή.</seg>
                    <seg xml:id="ParlaMint-GR_2017-01-18-S1-commons.seg435">Πηγαίνετε για αξιολόγηση και δίνετε τα πάντα. Κύριοι της Κυβερνήσεως του ΣΥΡΙΖΑ, ο ελληνικός λαός σε λίγους μήνες κλείνει επτά χρόνια μνημονίου, επτά χρόνια δυστυχίας, που δεν έφεραν καμμία λύση στο τεράστιο πρόβλημα του ελληνικού λαού. Να ξέρετε πολύ καλά ότι από αυτά τα επτά χρόνια, τα δύο χρόνια σας ανήκουν, κύριοι του ΣΥΡΙΖΑ. Μην κάνετε τους αμέτοχους.</seg>
                    <seg xml:id="ParlaMint-GR_2017-01-18-S1-commons.seg436">Μέσα σε όλα τα άλλα, είδαμε δημοσιεύματα για το μέγα σκάνδαλο, που απασχολεί την αμερικανική δικαιοσύνη, της «ΝOVARTIS», όπου υπάρχουν - λέει - σε κάμερες συνομιλίες και επισκέψεις Υπουργών και Πρωθυπουργού στα γραφεία της αμερικανικής αυτής εταιρείας φαρμάκων.</seg>
                    <seg xml:id="ParlaMint-GR_2017-01-18-S1-commons.seg437">Ερωτώ: Γιατί η Κυβέρνηση δεν ζητάει τα στοιχεία αυτά; Γιατί δεν κινείται η ελληνική δικαιοσύνη; Θα έχουμε τα ίδια με τη λίστα Λαγκάρντ, που έλεγε σε συνεντεύξεις του ο Φαλτσιανί ότι υπάρχουν πολιτικά πρόσωπα, τα οποία ποτέ δεν βρήκατε;</seg>
                    <seg xml:id="ParlaMint-GR_2017-01-18-S1-commons.seg438">Τελειώνω με τα όσα είπε ο Ερντογάν τελευταία για το ζήτημα της Κύπρου, ότι δεν πρόκειται να αποχωρήσουν τα στρατεύματα του Αττίλα από την ελληνική Μεγαλόνησο. Πάρτε το είδηση. Ποτέ τουρκικός στρατός όπου πάτησε δεν έφυγε με ειρηνικό τρόπο. Αυτή είναι μια πραγματικότητα. Ποτέ όπου ανέβηκε η ημισέληνος δεν κατέβηκε χωρίς να προηγηθεί μια πραγματική θυσία κάποιων ανθρώπων που διεκδίκησαν τα δίκαιά τους.</seg>
                    <seg xml:id="ParlaMint-GR_2017-01-18-S1-commons.seg439">Μιας και αναφέρθηκα προηγουμένως στο ΠΑΣΟΚ και στις μετεγγραφές, οι οποίες θα το καταστήσουν τρίτη δύναμη, να σας διαβάσω ένα μικρό απόσπασμα από το βιβλίο «Ιστορία (κωμικοτραγική) του νεοελληνικού κράτους», τη σελίδα 361, του Βασίλη Ραφαηλίδη - αριστερός, πλην όμως μια έντιμη γραφίδα - , ο οποίος γράφει: «Όμως η περίφημη Ένωση Κέντρου υπό τον Γεώργιο Παπανδρέου ήταν καθαρά και απροκάλυπτα αμερικανικό δημιούργημα και δεν καταλαβαίνω γιατί αυτό αποκρύπτεται τεχνηέντως.</seg>
                    <seg xml:id="ParlaMint-GR_2017-01-18-S1-commons.seg440">Δεν αμφισβητήθηκε ποτέ το γεγονός αυτό. Τον Ιούνιο του 1961 ήρθε στην Αθήνα ο Αμερικανός Υφυπουργός Εξωτερικών Μακ Γκι και με την εκπληκτική δραστηριότητα που αναπτύσσει καταφέρνει να πείσει συντομότατα όλους τους ηγέτες των κεντρώων κομμάτων πως έχουν υποχρέωση για το καλό του τόπου να ενωθούν».</seg>
                    <seg xml:id="ParlaMint-GR_2017-01-18-S1-commons.seg441">Αυτό γίνεται τώρα και με το ΠΑΣΟΚ. Και γιατί γίνεται; Γιατί έγινε τότε, το 1961; Γιατί είχε βγει Αξιωματική Αντιπολίτευση η ΕΔΑ. Τώρα φοβούνται το ενδεχόμενο, μέσα στην κατρακύλα που έρχεται για τον ΣΥΡΙΖΑ, να γίνει Αξιωματική Αντιπολίτευση η Χρυσή Αυγή και προσπαθούν να δημιουργήσουν μια άλλη κατάσταση.</seg>
                    <seg xml:id="ParlaMint-GR_2017-01-18-S1-commons.seg442">Μας λένε εδώ, τόσο η Κυβέρνηση όσο και η Αξιωματική Αντιπολίτευση ότι το Αιγαίο είναι ελληνικό και καταγγέλλουν τους Τούρκους που αμφισβητούν την κυριαρχία μας. Σε λίγες ημέρες συμπληρώνονται είκοσι ένα χρόνια από την τραγική, τη μεγάλη θυσία τριών γενναίων αξιωματικών του Πολεμικού μας Ναυτικού στις βραχονησίδες των Ιμίων.</seg>
                    <seg xml:id="ParlaMint-GR_2017-01-18-S1-commons.seg443">Καλώ την ελληνική Βουλή - και είναι πρόταση της Χρυσής Αυγής - μια αντιπροσωπεία Βουλευτών από όλα τα κόμματα να πάει στα Ίμια να καταθέσει ένα στεφάνι και να υψώσει μια ελληνική σημαία. Μόνο τότε θα δεχτούμε ότι τα Ίμια είναι ελληνικά.</seg>
                    <seg xml:id="ParlaMint-GR_2017-01-18-S1-commons.seg444">Αλλιώς, ακολουθείτε έναν ολισθηρό δρόμο εθνικής μειοδοσίας και την πολιτική των γκρίζων ζωνών. Η Χρυσή Αυγή δεν πιστεύει στις γκρίζες ζώνες. Πιστεύει σε μια Ελλάδα που θα ανήκει στους Έλληνες. Πιστεύει σε μια νέα Ελλάδα, εθνικιστική, που έρχεται μέσα από την τραγική σας αποτυχία και τη δυστυχία που σπείρατε στον λαό.</seg>
                </u>
                <u xml:id="ParlaMint-GR_2017-01-18-S1-commons.u36" ana="#chair" who="#ΧΡΙΣΤΟΔΟΥΛΟΠΟΥΛΟΥ_ΖΑΧΑΡΙΑ_ΑΝΑΣΤΑΣΙΑ">
                    <seg xml:id="ParlaMint-GR_2017-01-18-S1-commons.seg445">Τον λόγο έχει τώρα ο Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας κ. Δημήτριος Κουτσούμπας.</seg>
                </u>
                <u xml:id="ParlaMint-GR_2017-01-18-S1-commons.u37" ana="#regular" who="#ΚΟΥΤΣΟΥΜΠΑΣ_ΑΠΟΣΤΟΛΟΥ_ΔΗΜΗΤΡΙΟΣ">
                    <seg xml:id="ParlaMint-GR_2017-01-18-S1-commons.seg446">Κυρίες και κύριοι, τα υπόδικα τσιράκια του κεφαλαίου, που μόλις κατέβηκαν από το Βήμα, τα οποία κατηγορούνται για σοβαρά ποινικά αδικήματα - εγκλήματα, συνεχίζουν το βρώμικο έργο τους και με την ανοχή της Αστυνομίας χθες στο Πέραμα.</seg>
                    <seg xml:id="ParlaMint-GR_2017-01-18-S1-commons.seg447">Τώρα τα βάζουν και με αθώα παιδιά, θύματα των πολέμων και των διώξεων που τους ξερίζωσαν από την πατρίδα τους, από τη γη τους, από τα σπίτια τους και τους έστειλαν εδώ, να ταλαιπωρούνται και οι ίδιοι και να ταλαιπωρούνται ταυτόχρονα και οι Έλληνες εργαζόμενοι.</seg>
                    <seg xml:id="ParlaMint-GR_2017-01-18-S1-commons.seg448">Και βέβαια, τους έστειλαν εδώ οι ίδιοι με αυτούς που συναγελάζεται διεθνώς η Χρυσή Αυγή, μεγάλα συμφέροντα, ιμπεριαλιστικά συμφέροντα που δημιουργούν αυτούς τους πολέμους, που δημιουργούν τους ξεριζωμούς, που δημιουργούν την προσφυγιά και κατά περίπτωση ενισχύουν και τους τζιχαντιστές.</seg>
                    <seg xml:id="ParlaMint-GR_2017-01-18-S1-commons.seg449">Κυρίες και κύριοι Βουλευτές, η Κυβέρνηση, αν και δηλώνει για μια ακόμη φορά ότι δεν θα νομοθετήσει νέα μέτρα για μετά το 2018, την ίδια στιγμή, όμως, ήδη παζαρεύει με την Ευρωπαϊκή Ένωση και με το Διεθνές Νομισματικό Ταμείο αύξηση του αφορολόγητου, μείωση συντάξεων, νέες συμφωνίες και δεσμεύσεις μετά τη λήξη του τρέχοντος Προγράμματος, δηλαδή του τρίτου μνημονίου, χώρια όλα τα αντιλαϊκά μέτρα που επίσης ετοιμάζει και έχουν συμφωνηθεί στο πλαίσιο της δεύτερης αξιολόγησης.</seg>
                    <seg xml:id="ParlaMint-GR_2017-01-18-S1-commons.seg450">Ξεκινώντας αυτή την ομιλία θέλουμε να επισημάνουμε ότι ο λαός μας δεν θα αποδεχτεί τους μόνιμους κόφτες στη ζωή και στα δικαιώματα, όσα τέλος πάντων του έχουν απομείνει, για χάρη μιας ανάκαμψης αναιμικής και μάλιστα, υπέρ των κερδών των λίγων.</seg>
                    <seg xml:id="ParlaMint-GR_2017-01-18-S1-commons.seg451">Χρειάζεται τώρα να οργανωθεί η πάλη ενάντια στην πολιτική αυτής της Κυβέρνησης ΣΥΡΙΖΑ - ΑΝΕΛ, που είναι ταυτόχρονα και πολιτική στην ουσία και της Νέας Δημοκρατίας και του ΠΑΣΟΚ, των συνεταίρων δηλαδή στα μνημόνια, που σήμερα όλοι τους βρίσκονται σε διαδικασία μεταμφίεσης στα λόγια, όχι βέβαια γιατί έφτασαν οι Απόκριες - έχουμε έναν μήνα ακόμα μέχρι να φτάσουμε στα καρναβάλια - αλλά το κάνουν μόνο και μόνο για να ξεγελάσουν για μια ακόμη φορά τον ελληνικό λαό. Δηλαδή, παλιά τους τέχνη κόσκινο!</seg>
                    <seg xml:id="ParlaMint-GR_2017-01-18-S1-commons.seg452">Κυρίες και κύριοι, ένα κρίσιμο ζήτημα που κρίνεται αυτό το διάστημα και θα καθορίσει για πολλά χρόνια τις εξελίξεις στην περιοχή, ανάλογα με το πώς θα επιλυθεί είναι το Κυπριακό, ένα πρόβλημα εισβολής και κατοχής του βόρειου τμήματος της Κύπρου από την Τουρκία. Και εάν επιμένουμε να το επισημαίνουμε αυτό, δεν είναι γιατί το έθεσε ο κύριος Πρωθυπουργός στην εισηγητική του ομιλία, αλλά λόγω του γεγονότος ότι δεν είναι αυτονόητο σήμερα για όλους και για όλες.</seg>
                    <seg xml:id="ParlaMint-GR_2017-01-18-S1-commons.seg453">Ακριβώς, λοιπόν, λόγω αυτού του γεγονότος, οποιαδήποτε λύση σημαίνει πρώτα από όλα, άμεση αποχώρηση όλων των κατοχικών δυνάμεων και κατάργηση του καθεστώτος των εγγυήσεων.</seg>
                    <seg xml:id="ParlaMint-GR_2017-01-18-S1-commons.seg454">Λύση σημαίνει ένα κράτος - και όχι δύο κράτη - ενιαίο, με μία κυριαρχία, μία ιθαγένεια, μία διεθνή προσωπικότητα, κοινή πατρίδα Ελληνοκυπρίων και Τουρκοκυπρίων, χωρίς ξένες βάσεις και χωρίς ξένους προστάτες.</seg>
                    <seg xml:id="ParlaMint-GR_2017-01-18-S1-commons.seg455">Η διαπραγμάτευση, έτσι όπως εξελίσσεται σήμερα, δεν μας κάνει καθόλου αισιόδοξους. Διεξάγεται κάτω από όρους διχοτομικής λύσης, αφού πρόκειται για επίφαση ομοσπονδίας μη λειτουργική, πρόκειται για επικίνδυνη εξέλιξη και για τον κυπριακό και για τον ελληνικό λαό, στο σύνολό τους.</seg>
                    <seg xml:id="ParlaMint-GR_2017-01-18-S1-commons.seg456">Το ΚΚΕ θα συνεχίσει και να παρεμβαίνει καθαρά και άμεσα, χωρίς να στρογγυλεύει τις θέσεις του, χωρίς να στρογγυλεύει τις όποιες εξελίξεις, για να χαϊδέψει αφτιά ή για να ρίχνει στάχτη στα μάτια του λαού μας, να τον αποκοιμίζει από τις δυσκολίες και από τις αρνητικές εξελίξεις, όπως κάνουν άλλες δυνάμεις, που μεταδίδουν εν γνώσει τους ψεύτικες νότες αισιοδοξίας, που δεν πατάνε σε καμμία πραγματικότητα ούτε σχετίζονται, έστω με κάποια στρατηγική, όπως λένε υπογείως και όχι δημόσια, συνεπούς διαπραγμάτευσης.</seg>
                    <seg xml:id="ParlaMint-GR_2017-01-18-S1-commons.seg457">Κυρίες και κύριοι Βουλευτές, για άλλη μια φορά σε διάστημα ενός χρόνου πραγματοποιείται συζήτηση στην Ολομέλεια της Βουλής για το αγροτικό ζήτημα. Θυμίζουμε ότι στις 6 Φλεβάρη του 2016 έγινε συζήτηση για τα προβλήματα και τα αιτήματα των αγροτών, με πρωτοβουλία της Κοινοβουλευτικής Ομάδας του κόμματός μας.</seg>
                    <seg xml:id="ParlaMint-GR_2017-01-18-S1-commons.seg458">Ήταν η περίοδος όπου συναντήθηκαν οι αγρότες των μπλόκων, που ξεκληρίζονται, οι απεργοί εργάτες, που αγωνίζονται για το μεροκάματο, οι άνεργοι που δίνουν τη μάχη για να επιβιώσουν, οι αυτοαπασχολούμενοι επαγγελματίες που παλεύουν με το λουκέτο που τους βάζουν άλλοι, οι νέοι και οι νέες, οι γυναίκες της λαϊκής οικογένειας.</seg>
                    <seg xml:id="ParlaMint-GR_2017-01-18-S1-commons.seg459">Τότε ήταν ομόφωνο το αίτημα της απόσυρσης του φοροασφαλιστικού νομοσχεδίου, αυτού του εκτρώματος που αργότερα ψήφισε η κυβερνητική πλειοψηφία.</seg>
                    <seg xml:id="ParlaMint-GR_2017-01-18-S1-commons.seg460">Η Κυβέρνηση, μέσα στον πολυήμερο αγώνα και τα μπλόκα, αναγκάστηκε να συζητήσει για τα συγκεκριμένα αιτήματα των μικρομεσαίων αγροτών, τα οποία σε μεγάλο βαθμό βέβαια, ισχύουν ακόμη.</seg>
                    <seg xml:id="ParlaMint-GR_2017-01-18-S1-commons.seg461">Το κέρδος του αφορολόγητου, που αναγκάστηκε να παραχωρήσει η Κυβέρνηση, κάτω από την αγωνιστική πίεση των μπλόκων - πολύ πιο χαμηλό βέβαια, από αυτό που ζητούσαν οι αγωνιζόμενοι αγρότες - είναι με έκπτωση φόρου μόνο στο αγροτικό εισόδημα, του κατά κύριο επάγγελμα αγρότη.</seg>
                    <seg xml:id="ParlaMint-GR_2017-01-18-S1-commons.seg462">Το όποιο όφελος το αρπάξατε αμέσως μόνο με την αύξηση των ασφαλιστικών εισφορών. Κάνατε νέα επιπλέον επιδρομή, με αυξήσεις στην προκαταβολή φόρου στον ΦΠΑ, στα καύσιμα, στον καφέ κ.λπ..</seg>
                    <seg xml:id="ParlaMint-GR_2017-01-18-S1-commons.seg463">Γνωρίζετε τα αιτήματα των αγροτών και την πραγματικότητα, την οποία βιώνουν: Ανασφάλιστοι, με αδυναμία να πληρώσουν τις αυξημένες ασφαλιστικές εισφορές που επιβάλατε, με τεράστιο κόστος παραγωγής από την αύξηση του ΦΠΑ στα αγροτικά μέσα και εφόδια από 13% σε 24%, από την κατάργηση της επιστροφής του ειδικού φόρου κατανάλωσης αγροτικού πετρελαίου, με κουτσουρεμένες ή καθόλου αποζημιώσεις από τις προηγούμενες καταστροφές, με χαμηλές τιμές και απλήρωτη παραγωγή.</seg>
                    <seg xml:id="ParlaMint-GR_2017-01-18-S1-commons.seg464">Και αν μέσα σε όλα αυτά προσθέσουμε και τις μεγάλες καταστροφές αυτών των τελευταίων ημερών, από την πρόσφατη κακοκαιρία, που προστίθενται στις προηγούμενες αποζημιώσεις που δεν έχουν δοθεί ακόμα στην πλειοψηφία των περιπτώσεων, χωρίς καμμιά αποκατάσταση, μπορεί καθένας εδώ μέσα και έξω από αυτή την Αίθουσα να καταλάβει το μέγεθος του προβλήματος.</seg>
                    <seg xml:id="ParlaMint-GR_2017-01-18-S1-commons.seg465">Κάνετε το κορόιδο, όταν οι αγρότες ζητούν αφορολόγητο πετρέλαιο, όπως έχουν σήμερα οι εφοπλιστές. Χρειάζεται άμεση μείωση της τιμής του αγροτικού ρεύματος κατά 50% για μικρομεσαίους αγρότες, όπως έχουν οι βιομήχανοι, στους οποίους κάνετε, επίσης, νέες μειώσεις στην τιμή του ρεύματος.</seg>
                    <seg xml:id="ParlaMint-GR_2017-01-18-S1-commons.seg466">Γνωρίζετε ότι χιλιάδες μικροπαραγωγοί επιβιώνουν με συμπληρωματικό εισόδημα, ότι συνταξιούχοι αγρότες εξήντα επτά, εβδομήντα, εβδομήντα πέντε χρονών αναγκάζονται να καλλιεργούν. Αυτοί δεν έχουν αφορολόγητο στο αγροτικό εισόδημα και μάλιστα, τους απειλείτε με περικοπές της τάξης του 60% στη σύνταξη, στις ενισχύσεις ή και στα δυο.</seg>
                    <seg xml:id="ParlaMint-GR_2017-01-18-S1-commons.seg467">Δεν ξέρει μήπως η Κυβέρνηση ότι οι φτωχοί αγρότες δεν φορολογούνται με το πραγματικό καθαρό εισόδημά τους, αλλά με βάση τα τεκμήρια διαβίωσης, που έχει όλος ο κόσμος; Αυτά τα ξέρει πολύ καλά η Κυβέρνηση, βέβαια, αλλά αντί να απαντήσει σε αυτά, συκοφαντεί πραγματικά τους αγρότες. Λέει ότι μια νέα κλιμάκωση των αγώνων δημιουργεί πολιτική αναταραχή. Μιλάει για υποκινούμενους εποχικούς αγώνες, για άγνωστα αιτήματα και άλλα φαιδρά.</seg>
                    <seg xml:id="ParlaMint-GR_2017-01-18-S1-commons.seg468">Είναι πρόκληση να παρουσιάζετε τους αγρότες πότε ως απατεώνες που φοροδιαφεύγουν, πότε ως πιο ευνοημένους σε σχέση με τους πάμπτωχους, τους άνεργους, που δημιουργεί ο ίδιος ο καπιταλισμός, το σύστημα που υπηρετείτε και η πολιτική όλων των κυβερνήσεων και η δική σας.</seg>
                    <seg xml:id="ParlaMint-GR_2017-01-18-S1-commons.seg469">Όμως, όλα αυτά δεν είναι καινούργια. Μας τα είπαν και οι προηγούμενοι από εσάς αυτά τα επιχειρήματα με τα ίδια ή παραπλήσια λόγια. Όλα αυτά τα κόλπα με τους εκβιασμούς, τις απειλές, τον εκφοβισμό τα χρησιμοποιούσε και τα χρησιμοποιεί κάθε αντιλαϊκή κυβέρνηση.</seg>
                    <seg xml:id="ParlaMint-GR_2017-01-18-S1-commons.seg470">Τα ίδια λέτε, όπως και πέρυσι, κύριοι της Κυβέρνησης, στους χιλιάδες αγρότες που παλεύουν να επιβιώσουν, «ελάτε να συζητήσουμε πώς και πότε θα σας σφάξουμε».</seg>
                    <seg xml:id="ParlaMint-GR_2017-01-18-S1-commons.seg471">Τα μνημόνια και η ΚΑΠ είναι εργαλεία που επιταχύνουν το ξεκλήρισμα της αγροτιάς και το πέρασμα της γης και της αγροτικής παραγωγής, στα χέρια λίγων καπιταλιστών που δραστηριοποιούνται στον αγροτικό τομέα. Μέτρα του τρίτου μνημονίου που πέρασαν στον προϋπολογισμό του 2017, μεταξύ των άλλων, επιβαρύνουν μικρομεσαίους αγρότες με 92,7 εκατομμύρια ευρώ ασφαλιστικές εισφορές, τη στιγμή που το 60% από αυτούς αδυνατεί να ανταποκριθεί και στις μέχρι σήμερα πιο χαμηλές εισφορές του.</seg>
                    <seg xml:id="ParlaMint-GR_2017-01-18-S1-commons.seg472">Οι κεφαλαιοκράτες σε τούτη εδώ τη χώρα δεν φορτώνονται βάρη από τις κυβερνήσεις, γιατί είναι δικές τους κυβερνήσεις, είναι κυβερνήσεις της τάξης τους. Όλα τα βάρη της κρίσης, όλα τα βάρη των μνημονίων τα φορτώνεται ο λαός μας. Τα κέρδη τους, τα ελλείμματα και τα πλεονάσματά τους στάζουν από το αίμα του. Οι εφοπλιστές έχουν δεκάδες νόμιμες φοροαπαλλαγές και παίρνουν αφορολόγητο το πετρέλαιο για τα καράβια τους, αλλά ο μικρομεσαίος αγρότης το πληρώνει πανάκριβα.</seg>
                    <seg xml:id="ParlaMint-GR_2017-01-18-S1-commons.seg473">Είστε σε συγχορδία, τα κόμματα της συγκυβέρνησης του ΣΥΡΙΖΑ, τα άλλα κόμματα της Αντιπολίτευσης, από τη Νέα Δημοκρατία και το ΠΑΣΟΚ μέχρι τα τσιράκια, τους υπόδικους του κεφαλαίου, τους δουλέμπορους της ναζιστικής Χρυσής Αυγής, όλοι εσείς, τέλος πάντων, που μιλήσατε μέχρι τώρα. Όλοι σας δημαγωγείτε για τη σημασία της πρωτογενούς παραγωγής, για την ανάγκη - λέτε - παραγωγικής ανασυγκρότησης, για την ανατροπή του παραγωγικού μοντέλου, για την ατμομηχανή της ανάπτυξης και άλλα διάφορα τέτοια, που ίσως σε κάποιους ακούγονται και όμορφα.</seg>
                    <seg xml:id="ParlaMint-GR_2017-01-18-S1-commons.seg474">Κοροϊδεύετε, όμως, τους αγρότες, προσπαθώντας να κρύψετε ότι η πρωτογενής παραγωγή μέσα σε αυτό το σάπιο σύστημα καθορίζεται, υποτάσσεται τελικά στις σχέσεις που συμφέρουν τον μεγαλέμπορο, τον βιομήχανο, τις τράπεζες, δηλαδή αυτό που λέμε, «τον ίδιο τον καπιταλιστικό τρόπο παραγωγής».</seg>
                    <seg xml:id="ParlaMint-GR_2017-01-18-S1-commons.seg475">Το τι και πώς θα παραχθεί καθορίζεται από το κίνητρο του κέρδους. Και όχι βέβαια, από την επιδίωξη ενός κέρδους του μικρού ή έστω του σχετικά μεσαίου αγρότη παραγωγού και της οικογένειάς του. Γι' αυτό η αγροτική παραγωγή δεν μπορεί πραγματικά να ικανοποιήσει τις διατροφικές ανάγκες του λαού μας, αφού παράγονται και εξάγονται ή εισάγονται προϊόντα μόνο και μόνο με στόχο το καπιταλιστικό κέρδος, το κέρδος των μεγαλεμπόρων, το κέρδος των βιομηχάνων και όχι βέβαια αυτό που συμφέρει τον αγρότη που παράγει, το σύνολο του ελληνικού λαού.</seg>
                    <seg xml:id="ParlaMint-GR_2017-01-18-S1-commons.seg476">Η κερδοφορία αυτών των λίγων καθορίζει, παραδείγματος χάριν, το ότι εξάγει σήμερα η Ελλάδα σκληρό σιτάρι και εισάγει μαλακό σιτάρι, που θα μπορούσε βέβαια, να παραχθεί και εδώ. Αυτή καθορίζει την αναδιάρθρωση του τομέα του αγελαδινού γάλακτος, που οδήγησε το 2014 την αυτάρκεια σε γάλα στο 60% περίπου των αναγκών. Γι' αυτό εισάγουμε δεκάδες χιλιάδες τόνους ζάχαρη και συρρικνώθηκε η Ελληνική Βιομηχανία Ζάχαρης, που την ξεπουλάτε ξεδιάντροπα. Το ίδιο συμβαίνει και με άλλα προϊόντα, με τα όσπρια, τα πουλερικά, τα κηπευτικά.</seg>
                    <seg xml:id="ParlaMint-GR_2017-01-18-S1-commons.seg477">Λέτε ότι νοιάζεστε για την ντόπια παραγωγή, ενώ κρύβετε ότι οι παραγωγικές δυνατότητες της χώρας καταστρέφονται εξαιτίας αυτής της καπιταλιστικής οργάνωσης της παραγωγής, της οικονομικής κρίσης, της Ευρωπαϊκής Ένωσης, της ανισόμετρης θέσης της Ελλάδας μέσα στην Ευρωπαϊκή Ένωση.</seg>
                    <seg xml:id="ParlaMint-GR_2017-01-18-S1-commons.seg478">Σε τέτοιες συζητήσεις στήνεται πάντα το εξής θέατρο του παραλόγου: Να συμφωνείτε και ταυτόχρονα να διαφωνείτε, όπως έγινε και σήμερα ανάμεσα στον κ. Τσίπρα και στον κ. Μητσοτάκη. Έχετε στόχο να κάμψετε τις λαϊκές αντιστάσεις, εξαπατώντας με τις κάθε φορά δήθεν εναλλακτικές φιλολαϊκές λύσεις, που αναζητείτε εντός της Ευρωπαϊκής Ένωσης, των λυκοσυμμαχιών σας. Με αυτούς, όμως, τέτοιες λύσεις δεν υπάρχουν.</seg>
                    <seg xml:id="ParlaMint-GR_2017-01-18-S1-commons.seg479">Υπάρχει πείρα αρκετή πλέον. Υπάρχει αρκετή πείρα ήδη από την ένταξη της Ελλάδας στην ΕΟΚ το 1981, πείρα μετατροπής του αγροτικού - εμπορικού ισοζυγίου από θετικό σε αρνητικό.</seg>
                    <seg xml:id="ParlaMint-GR_2017-01-18-S1-commons.seg480">Με την πολιτική των κυβερνήσεων Νέας Δημοκρατίας και ΠΑΣΟΚ το αποτέλεσμα ήταν η καταστροφή εγχώριων παραγωγικών δυνάμεων. Εκατοντάδες χιλιάδες μικρομεσαίοι αγρότες, αν και υποτάχθηκαν σε αυτό, ακολουθώντας τους ευρωκοινοτικούς κανονισμούς που υπήρχαν, τις ποσοστώσεις, τις απαγορεύσεις της ΚΑΠ, τις αναδιαρθρώσεις σε καλλιέργειες, τελικά ξεκληρίστηκαν. Αυτό είναι το αποτέλεσμα της πολιτικής σας.</seg>
                    <seg xml:id="ParlaMint-GR_2017-01-18-S1-commons.seg481">Συρρικνώθηκαν παραδοσιακές καλλιέργειες και βιομηχανικοί κλάδοι, με πρώτη ύλη από την αγροτική παραγωγή - η ζάχαρη, ο καπνός, η κλωστοϋφαντουργία, η υποδηματοποιία - και ενισχύθηκε παράλληλα η κυριαρχία των μονοπωλιακών ομίλων, ιδιαίτερα στην κτηνοτροφική παραγωγή, στη συγκέντρωση των αγροτικών προϊόντων, στην παραγωγή και εμπορία των τροφίμων.</seg>
                    <seg xml:id="ParlaMint-GR_2017-01-18-S1-commons.seg482">Από αυτούς τους στόχους και αυτές τις πολιτικές δημιουργήθηκαν τα ελλείμματα του κράτους, άδειασαν τα ασφαλιστικά ταμεία και τώρα για μια ακόμα φορά ενοχοποιούν τους εργαζόμενους, τους συνταξιούχους, τους αγρότες γι' αυτό.</seg>
                    <seg xml:id="ParlaMint-GR_2017-01-18-S1-commons.seg483">Σύντομα, αποδείχτηκαν πολύ στενά τα λεγόμενα «αριστερά» όρια των διαπραγματεύσεων της νέας Κυβέρνησης του ΣΥΡΙΖΑ, εντός της λυκοσυμμαχίας. Δεν είναι με το μέρος του μικρομεσαίου αγρότη παραγωγού. Επιδιώκει μόνο τη βελτίωση της θέσης του μεγάλου ελληνικού κεφαλαίου, δηλαδή των λίγων αετονύχηδων μέσα στην Ευρωπαϊκή Ένωση, το πολύ πολύ.</seg>
                    <seg xml:id="ParlaMint-GR_2017-01-18-S1-commons.seg484">Γι' αυτό και η Νέα Δημοκρατία, όταν κάνει κριτική στην Κυβέρνηση, συνειδητά αποπροσανατολίζει, για να μπερδεύει και για να εξαπατά και αυτή τους αγρότες. Δεν λέει την αλήθεια για την Ευρωπαϊκή Ένωση και την ΚΑΠ.</seg>
                    <seg xml:id="ParlaMint-GR_2017-01-18-S1-commons.seg485">Είναι κοροϊδία, λέμε εμείς, η δήθεν αντίθεση Δεξιάς - Αριστεράς, νεοφιλελεύθερης ή αριστερής πολιτικής από την άλλη.</seg>
                    <seg xml:id="ParlaMint-GR_2017-01-18-S1-commons.seg486">Πολλοί αγρότες μπορεί ακόμα να πιστεύουν ότι υπάρχουν και περιθώρια επιστροφής σε κάποιες καλύτερες μέρες, όπως ήταν βέβαια κάποιες τέτοιες στο παρελθόν. Τους λέμε, με κάθε ειλικρίνεια, ότι αυτό δεν είναι ρεαλιστικό. Ήδη πλέον έχει μπει στη ζωή, η κάθε κρατική κοινοτική πολιτική να ενισχύει όλο και περισσότερο μόνο τη μεγάλη καπιταλιστικά οργανωμένη πρωτογενή ή δευτερογενή παραγωγή. Αυτό εξυπηρετεί και η νέα ΚΑΠ και τα διάφορα προγράμματα αγροτικής ανάπτυξης.</seg>
                    <seg xml:id="ParlaMint-GR_2017-01-18-S1-commons.seg487">Κύριοι της Κυβέρνησης και των άλλων κομμάτων, το νέο Πρόγραμμα Αγροτικής Ανάπτυξης, όπως και τα προηγούμενα, για τα οποία κόπτεσθε γύρω από τους στόχους απορροφητικότητας, αποδοτικότητας, εξωστρέφειας, καινοτομίας, βιολογικών καλλιεργειών και άλλα, είναι για τους λίγους.</seg>
                    <seg xml:id="ParlaMint-GR_2017-01-18-S1-commons.seg488">Αφορούν τους εμποροβιομήχανους, ορισμένους μόνο μεγαλοαγρότες καπιταλιστές, αφού απαιτούνται για την ένταξη σε αυτά δεκάδες χιλιάδες ευρώ ίδια συμμετοχή. Για τους πολλούς - και πάλι όχι για όλους - θα μείνουν τα ψίχουλα από το φαγοπότι των ομίλων.</seg>
                    <seg xml:id="ParlaMint-GR_2017-01-18-S1-commons.seg489">Για παράδειγμα, στις είκοσι χιλιάδες νέους αγρότες του προγράμματος δίνεται από 17.000 έως 22.000 ευρώ σε διάστημα τριών, τεσσάρων χρόνων, αν και γνωρίζετε ότι με αυτά τα ποσά δεν στήνεται αγροτικό νοικοκυριό. Από χέρι, τους στέλνετε στη θηλιά του τραπεζικού δανεισμού ή στην εγκατάλειψη της καλλιέργειας, μετά το τέλος του προγράμματος, όπως γίνεται συνήθως.</seg>
                    <seg xml:id="ParlaMint-GR_2017-01-18-S1-commons.seg490">Τα αποτελέσματα του Προγράμματος Αγροτικής Ανάπτυξης 2007-2013, ύψους 4,1 δισεκατομμυρίων ευρώ, όπως τα αποτιμάτε, είναι ότι μεγάλωσε η δυσκολία επιβίωσης σε νέα τμήματα αγροτών, λόγω αύξησης του κόστους. Νέοι και μικροί βιοκαλλιεργητές εγκατέλειψαν τα προγράμματα. Παραμένει γερασμένος ο αγροτικός πληθυσμός.</seg>
                    <seg xml:id="ParlaMint-GR_2017-01-18-S1-commons.seg491">Αυξήθηκε, και μάλιστα σε συνθήκες οικονομικής κρίσης, η εξωστρέφεια και η κερδοφορία, ιδιαίτερα σε κλάδους, μόνο με μεγάλη συγκέντρωση στα χέρια λίγων, όπως είναι στις ιχθυοκαλλιέργειες, σε κτηνοτροφικά, οπωροκηπευτικά, εμφιαλωμένα ποτά, λάδι και ελιές. Οι υπόλοιποι, η πλειοψηφία δηλαδή, βρίσκονται στη μιζέρια, στη φτώχεια και στα χρέη.</seg>
                    <seg xml:id="ParlaMint-GR_2017-01-18-S1-commons.seg492">Η κάρτα του αγρότη έχει βασικά στόχο να εξασφαλίσει σίγουρα κέρδη στον τραπεζίτη. Αυτό εξυπηρετούν οι αλλαγές στη χρήση γης, οι επιδοτήσεις, οι τρόποι φορολογίας εισφορών κ.λπ.. Τελικά, από αυτό εξαρτάται και το κόστος παραγωγής, το γεγονός δηλαδή ότι είναι πολύ ανεβασμένο αυτό, ενώ οι τιμές πώλησης στον έμπορο είναι πάρα πολύ χαμηλές. Αυτό συμβαίνει γιατί υπάρχουν μονοπώλια στη βιομηχανία, στο εμπόριο, στην ενέργεια, στις μεταφορές, στις τράπεζες, που όλοι μαζί συνθλίβουν και υποτάσσουν τον αυτοαπασχολούμενο, τον μικρομεσαίο αγρότη.</seg>
                    <seg xml:id="ParlaMint-GR_2017-01-18-S1-commons.seg493">Αυτό, άλλωστε, σημαίνει εκείνο που λέει μόνο το ΚΚΕ, καθαρά και ξάστερα χωρίς φιοριτούρες, ότι αυτό εδώ είναι το κράτος του μεγάλου κεφαλαίου, των εκάστοτε αστικών κυβερνήσεων με όποια σύνθεση και αν έχουν αυτές, που ταυτόχρονα χαρατσώνουν κυριολεκτικά και ματώνουν τον φτωχό, τον μικρό και μικρομεσαίο αγρότη.</seg>
                    <seg xml:id="ParlaMint-GR_2017-01-18-S1-commons.seg494">Με όλα αυτά, βέβαια, δεν σημαίνει ότι η κατάσταση είναι και αδιέξοδη. Το ΚΚΕ λέει ότι υπάρχει διέξοδος για όλους αυτούς τους ανθρώπους του μόχθου της αγροτικής παραγωγής. Το ΚΚΕ παλεύει για τη μόνη λύση, που ειλικρινά συμφέρει τους πολλούς ενάντια στη φτώχεια, ενάντια στην ανεργία και το ξεκλήρισμα, για το δρόμο όπου ο λαός μας θα είναι πραγματικά στην εξουσία με κοινωνικοποιημένες αυτές τις καπιταλιστικές εκμεταλλεύσεις, τη γη, τα συγκεντρωμένα βιομηχανοποιημένα μέσα παραγωγής, τις κρατικές υποδομές, το εμπόριο, με άμεση ένταξή τους στον κεντρικό πανεθνικό, επιστημονικό σχεδιασμό για την οργάνωση της οικονομίας, για την ανάπτυξη σε όφελος του λαού.</seg>
                    <seg xml:id="ParlaMint-GR_2017-01-18-S1-commons.seg495">Μιλάμε για παραγωγή, δηλαδή με στόχο την ικανοποίηση, πρώτα απ' όλα των μεγάλων λαϊκών αναγκών, της διατροφής του λαού μας, της εξασφάλισης πρώτων υλών για τη βιομηχανία και την ανάπτυξη της βιομηχανικής παραγωγής. Αυτή η αγροτική παραγωγή θα αξιοποιεί όλες τις παραγωγικές δυνατότητες πραγματικά που έχει η χώρα μας, τα συγκριτικά πλεονεκτήματά μας, σε σχέση με άλλες χώρες και εδαφικά και κλιματολογικά και τεχνογνωσίας και επιστήμης και βιομηχανικής παραγωγής, επεξεργασίας πρώτων υλών, προστασίας του περιβάλλοντος και διαχείρισης φυσικών πόρων.</seg>
                    <seg xml:id="ParlaMint-GR_2017-01-18-S1-commons.seg496">Σε αυτή θα έχουν θέση οι νέοι αγρότες με τεχνική ή επιστημονική ειδίκευση, με πραγματικά καλές, σύγχρονες συνθήκες εργασίας και ζωής, χωρίς χρέη και τον καθημερινό κίνδυνο της καταστροφής, που έχουν σήμερα ως ατομικοί παραγωγοί.</seg>
                    <seg xml:id="ParlaMint-GR_2017-01-18-S1-commons.seg497">Η διέξοδος μιας κοινωνικά οργανωμένης παραγωγής με κρατικό ή συνεταιριστικό τρόπο δεν φοβίζει πλέον κανέναν και καμμία και σε αυτή τη χώρα και σε άλλες χώρες. Σε αυτή την κοινωνία, θέση έχουν οι αγρότες μέσω του Αγροτικού Παραγωγικού Συνεταιρισμού, ο οποίος θα έχει το δικαίωμα χρήσης της γης ως παραγωγικού μέσου, ενώ θα μειώνει το κόστος παραγωγής με την κοινή καλλιεργητική φροντίδα, με τη συλλογή των προϊόντων, αξιοποιώντας όλες τις κρατικές υποδομές.</seg>
                    <seg xml:id="ParlaMint-GR_2017-01-18-S1-commons.seg498">Είναι η λύση, η οποία απαλλάσσει τους μικρομεσαίους αγρότες μια για πάντα από τις τράπεζες, από τους βιομήχανους, από τους μεγαλέμπορους, από τους φόρους. Διασφαλίζει το αγροτικό εισόδημα, τη διάθεση, τη συγκέντρωση, την αποθήκευση, τη συντήρηση και τη μεταφορά της αγροτικής παραγωγής, μέσω ακριβώς αυτού του κεντρικού κρατικού μηχανισμού, που πρέπει να φτιαχτεί, με καθορισμένες αναλογίες βέβαια, στην παραγωγή, κρατικές τιμές στα προϊόντα και προστασία, φυσικά, από φυσικές καταστροφές. Παρέχει τη δυνατότητα, τα χωριά μας να αποκτήσουν μορφωτική, πολιτιστική ζωντάνια, σύγχρονες υποδομές γενικής παιδείας, υγείας, πολιτισμού, φυσικής αγωγής, αθλητισμού.</seg>
                    <seg xml:id="ParlaMint-GR_2017-01-18-S1-commons.seg499">Το κοινό μέλλον των πολλών μικρομεσαίων αγροτών με τους μισθωτούς εργαζόμενους και στη βιομηχανία, στο εμπόριο, στις υπηρεσίες, αλλού, σε άλλους τομείς βρίσκεται πραγματικά στην προσπάθεια απαλλαγής τους από τη σημερινή καπιταλιστική ιδιοκτησία, στην οικοδόμηση σχέσεων πραγματικής κοινωνικής ιδιοκτησίας, δηλαδή τελικά αυτό που λέμε σοσιαλιστικής οικονομίας.</seg>
                    <seg xml:id="ParlaMint-GR_2017-01-18-S1-commons.seg500">Αυτή η οικονομία, αυτή η κοινωνία είναι ρεαλιστική και ακούστε την πρόταση του ΚΚΕ, που δεν πέφτει και πολύ συχνά έξω, γιατί εκεί οδηγείται, όχι μόνο η Ελλάδα με την οργάνωση και την πάλη των εργαζομένων, των αγροτών, όλου του λαού και τη συμμαχία μεταξύ τους, αλλά ολόκληρη η ανθρωπότητα. Είναι ρεαλιστική, γιατί συμφέρει πρώτα απ' όλα την εργατική τάξη, τον εργαζόμενο λαό, τα λαϊκά στρώματα, τους βιοπαλαιστές αγρότες, που είναι στα χωράφια. Αυτούς ενδιαφέρει αυτός ο συνεταιριστικός τύπος οργάνωσης της αγροτικής παραγωγής, που δεν έχει, βέβαια, τίποτα το κοινό με τις διάφορες συνεταιριστικές οργανώσεις, που γνωρίσαμε μέχρι σήμερα, με τη συμβολή όλων μέχρι τώρα και της σημερινής Κυβερνήσεως και που ακούσαμε και από τον Πρωθυπουργό να λέει εισηγητικά, ότι ενδιαφέρεται να τους αναπτύξει, ούτε βεβαίως με αυτές που υπόσχεσθε για τη νέα ΠΑΣΕΓΕΣ, που την καταργήσατε ως αμαρτωλή τότε και τώρα δείχνετε μετανιωμένοι και θέλετε να την ξαναστήσετε.</seg>
                    <seg xml:id="ParlaMint-GR_2017-01-18-S1-commons.seg501">Οι σημερινές ομάδες παραγωγών και οι συνεταιρισμοί είναι προετοιμασία να μην κυνηγά το πολύ μεγάλο ψάρι το πολύ μικρό, αλλά να φάει πρώτα απ' όλα το μεσαίο. Σε αυτό είστε σταθεροί και αμετανόητοι.</seg>
                    <seg xml:id="ParlaMint-GR_2017-01-18-S1-commons.seg502">Το ΚΚΕ υποστηρίζει τους αγώνες επιβίωσης, τα αιτήματα της μαχόμενης μικρομεσαίας αγροτιάς, όπως και της αγροτιάς, των μισθωτών, των επιστημόνων με μπλοκάκι, των άλλων επαγγελματιών, των αυτοαπασχολούμενων στις πόλεις. Αντιπαλεύει την ανεργία και με τη συνολική πολιτική του και με τη στήριξη άμεσων διεκδικήσεων και στόχων πάλης. Το ΚΚΕ θέτει όλες τις δυνάμεις του, για να αποσπάσουν ό,τι μπορούν σήμερα ή έστω, να ανακόψουν νέα αντιλαϊκά μέτρα οι αγρότες, οι υπόλοιποι εργαζόμενοι. Είναι μεγάλη κατάκτηση των περσινών αγώνων η Πανελλαδική Συντονιστική Επιτροπή και το πλαίσιο πάλης της, η κοινή δράση των αγροτών με την εργατική τάξη και η δυνατότητα από καλύτερη αφετηρία να οργανωθεί νέα κλιμάκωση του αγώνα.</seg>
                    <seg xml:id="ParlaMint-GR_2017-01-18-S1-commons.seg503">Στις 23 Γενάρη, από ότι πληροφορηθήκαμε, οι αγρότες έχουν δώσει το νέο ραντεβού τους στα μπλόκα, στα συλλαλητήρια, στις κινητοποιήσεις. Το ΚΚΕ, με όσες δυνάμεις διαθέτει, θα βρίσκεται εκεί και εδώ μέσα, διεκδικώντας, παλεύοντας, πιέζοντας, με κάθε μέσο, την Κυβέρνηση, το κράτος οπουδήποτε μπορεί, μέχρι και το Ευρωκοινοβούλιο, την Ευρωπαϊκή Ένωση, έτσι ώστε να ικανοποιηθούν άμεσα ζωτικά αιτήματα των αγροτών και φυσικά, να ανοίξει μέσα από αυτή τη διαδικασία της οργάνωσης, του οργανωμένου αγώνα, της συνεχούς πάλης τους, ο δρόμος για να επιλυθούν οριστικά τα προβλήματα, με βάση την πρόταση, που μόλις πριν σας καταθέσαμε.</seg>
                    <seg xml:id="ParlaMint-GR_2017-01-18-S1-commons.seg504">Μπροστά μας είναι ο δρόμος για τη λαϊκή, κοινωνική, οικονομική και πολιτική διέξοδο και προοπτική. Ο αγώνας, βέβαια, δεν είναι εύκολος, θα είναι δύσκολος.</seg>
                    <seg xml:id="ParlaMint-GR_2017-01-18-S1-commons.seg505">Όμως, αυτή η κοινωνική συμμαχία με ισχυρό ΚΚΕ είναι μονόδρομος για πραγματική αλλαγή στον αρνητικό συσχετισμό, που υπάρχει σήμερα, ανάμεσα σε εκμεταλλευτές και εκμεταλλευόμενους, προϋπόθεση για μια οικονομία και κοινωνία με κριτήριο μόνο και αποκλειστικά τη λαϊκή ευημερία.</seg>
                    <seg xml:id="ParlaMint-GR_2017-01-18-S1-commons.seg506">Σας ευχαριστώ.</seg>
                </u>
                <u xml:id="ParlaMint-GR_2017-01-18-S1-commons.u38" ana="#chair" who="#ΧΡΙΣΤΟΔΟΥΛΟΠΟΥΛΟΥ_ΖΑΧΑΡΙΑ_ΑΝΑΣΤΑΣΙΑ">
                    <seg xml:id="ParlaMint-GR_2017-01-18-S1-commons.seg507">Ευχαριστούμε και εμείς, κύριε Κουτσούμπα.</seg>
                    <seg xml:id="ParlaMint-GR_2017-01-18-S1-commons.seg508">Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τρεις σπουδαστές και ένας εκπαιδευτικός συνοδός τους από το ΙΕΚ Δημοσιογραφίας Αμπελοκήπων.</seg>
                    <seg xml:id="ParlaMint-GR_2017-01-18-S1-commons.seg509">Η Βουλή σάς καλωσορίζει.</seg>
                    <seg xml:id="ParlaMint-GR_2017-01-18-S1-commons.seg510">Τον λόγο έχει ο Πρόεδρος της Κοινοβουλευτικής Ομάδας της Ένωσης Κεντρώων κ. Βασίλης Λεβέντης, για είκοσι λεπτά.</seg>
                </u>
                <u xml:id="ParlaMint-GR_2017-01-18-S1-commons.u39" ana="#regular" who="#ΛΕΒΕΝΤΗΣ_ΑΠΟΣΤΟΛΟΥ_ΒΑΣΙΛΗΣ">
                    <seg xml:id="ParlaMint-GR_2017-01-18-S1-commons.seg511">Καλημέρα σας κύριοι Υπουργοί, κυρία Υπουργέ, κυρίες και κύριοι Βουλευτές.</seg>
                    <seg xml:id="ParlaMint-GR_2017-01-18-S1-commons.seg512">Έγινε και συνεχίζεται στη Γενεύη η Σύνοδος για το Κυπριακό. Εγώ είχα πει στον κ. Τσίπρα να μην προσδοκά τίποτα, διότι η Τουρκία, είναι η Τουρκία! Εκτός αν κάποιοι έχουν αυταπάτες.</seg>
                    <seg xml:id="ParlaMint-GR_2017-01-18-S1-commons.seg513">Ο κ. Αναστασιάδης έχει τον πρώτο λόγο. Αυτός διεξάγει τις διαπραγματεύσεις και εμείς συμπαριστάμεθα ως Ελλάδα. Να συμπαριστάμεθα ως Ελλάδα. Όμως, το φιάσκο ήταν δεδομένο.</seg>
                    <seg xml:id="ParlaMint-GR_2017-01-18-S1-commons.seg514">Πώς πάμε σε μια σύνοδο, όταν δεν έχουμε εξασφαλίσει μια στοιχειώδη υποχώρηση από την άλλη πλευρά. Το Κυπριακό είναι ένα θέμα ζωτικής σημασία για τα εθνικά συμφέροντα. Αν δεν έχει εξασφαλιστεί κάτι, γιατί πάμε στη σύνοδο; Οι Τούρκοι χρησιμοποιούν την κάθε σύνοδο για τα Ελληνοτουρκικά, για να θέτουν νέες αξιώσεις. Το ξέρετε.</seg>
                    <seg xml:id="ParlaMint-GR_2017-01-18-S1-commons.seg515">Ο Γεώργιος Μαύρος το 1974 πέτυχε μια σειρά καταδικαστικών αποφάσεων στο Συμβούλιο Ασφαλείας, για την Τουρκία. Και όταν βγήκε ο Καραμανλής το 1974 στις εκλογές - αυτά τα καταδικαστικά ψηφίσματα τα πέτυχε η Κυβέρνηση Εθνικής Ενότητας - επισκέφθηκε ο Γεώργιος Μαύρος τον τότε κερδίσαντα τις εκλογές Καραμανλή Κωνσταντίνο και του είπε: «Προς Θεού! Μην πάτε σε απευθείας διάλογο με τους Τούρκους, διότι ακυρώνετε αυτά τα ψηφίσματα. Αυτοί, θέλουν διμερείς σχέσεις, ακριβώς για να ακυρώσουν τα ψηφίσματα και να χορεύουν την Ελλάδα στο ταψί.». Ο Καραμανλής είπε: «Προς Θεού, κύριε Πρόεδρε! Θα πάμε σε διμερείς;». Δεν πέρασε μία εβδομάδα και εξάγγειλε διμερείς ο Καραμανλής.</seg>
                    <seg xml:id="ParlaMint-GR_2017-01-18-S1-commons.seg516">Δυστυχώς, παρ' όλο που τον λέμε Εθνάρχη, αν κάτσουμε και μετρήσουμε για το τι έχει προσφέρει αυτός ο Καραμανλής και τι ζημιές έχει κάνει, δεν ξέρω! Για τον γέρο μιλάω. Για τον νέο αφήστε το! Και μόνο που υπέγραψε 3% το Μάαστριχτ - το ξέραμε όλοι - και το πήγε 16%, έπρεπε να είναι φυλακή. Λυπούμαι που το λέω. Το λέω γιατί στη Γερμανία πάει φυλακή ο Καγκελάριος αν υπερβεί το έλλειμμα το 3%.</seg>
                    <seg xml:id="ParlaMint-GR_2017-01-18-S1-commons.seg517">Στη Γερμανία έχουν κάνει νόμο και πάει φυλακή ο Καγκελάριος. Στην Ελλάδα το πήγε Πρωθυπουργός 16% και είμαστε μια χαρά! Και λιμουζίνες και παρατάξεις τιμών ενώπιον του Καραμανλή που πήγε το 3%, 16%! Αυτή είναι η μεγάλη προσφορά του νεότερου!</seg>
                    <seg xml:id="ParlaMint-GR_2017-01-18-S1-commons.seg518">Λέω για τον γέρο που τον λέμε «Εθνάρχη». Του είπε ο Γεώργιος Μαύρος: «Ποτέ μην πάτε σε διμερείς επαφές».</seg>
                    <seg xml:id="ParlaMint-GR_2017-01-18-S1-commons.seg519">Και το είπα και του Τσίπρα, γιατί μου είπε ο Τσίπρας: «Εγώ θα πάω στη Γενεύη, αν τα κατώτερα κλιμάκια έχουν πετύχει προσέγγιση». Του λέω: «Να μην πας καθόλου με τον Ερντογάν, γιατί ο Ερντογάν θα αρχίσει τις τρέλες, θα αρχίσει για Έβρο, θα αρχίσει για νησιά». Και η άποψή μου είναι - επιμένω ακόμη - όλοι οι Βουλευτές να δώσουμε από τρεις μισθούς και να ξεκινήσει. Όσοι έχουν πάνω από 1.500 ευρώ σύνταξη ή μισθό να μαζέψουμε από 200 ευρώ τον μήνα από τον καθένα για να παραγγείλουμε τριάντα αεροπλάνα F35. Ο Τούρκος αυτή μόνον τη γλώσσα καταλαβαίνει, κατά τον Βασίλη Λεβέντη. Θέλετε εσείς ανεξόπλιστη τη χώρα; Θα πάρετε και την ευθύνη. Άμα είναι η χώρα ανεξόπλιστη, θα πάρετε και την ευθύνη.</seg>
                </u>
                <u xml:id="ParlaMint-GR_2017-01-18-S1-commons.u40" ana="#regular" who="#ΠΑΠΑΔΟΠΟΥΛΟΣ_ΑΒΡΑΑΜ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg520">Να κάνουμε πόλεμο;</seg>
                </u>
                <u xml:id="ParlaMint-GR_2017-01-18-S1-commons.u41" ana="#regular" who="#ΛΕΒΕΝΤΗΣ_ΑΠΟΣΤΟΛΟΥ_ΒΑΣΙΛΗΣ">
                    <seg xml:id="ParlaMint-GR_2017-01-18-S1-commons.seg521">Όχι να κάνετε πόλεμο. Τότε εντάξει, να μείνουμε ξεβράκωτοι, να έρθει στην Ομόνοια ο Τούρκος να πίνει καφέ. Όπως θέλετε, δική σας είναι η απόφαση, εσείς κυβερνάτε, αλλά να ξέρετε κάθε κυβερνών, έχει και ευθύνη, η οποία ευθύνη δεν μετριέται τώρα. Μετριέται όταν προκύψει πρόβλημα.</seg>
                    <seg xml:id="ParlaMint-GR_2017-01-18-S1-commons.seg522">Ελέχθη κάτι και γράφτηκε στις εφημερίδες για τον εκλογικό νόμο, ότι σκέπτεται ο Πρωθυπουργός να αλλάξει τον εκλογικό νόμο. Ελπίζω να είναι ψέμα αυτό το πράγμα, διότι τον εκλογικό νόμο επιχειρήσαμε σε αυτήν τη Βουλή να τον αλλάξουμε προ τριμήνου και δεν τα καταφέραμε. Το ΠΑΣΟΚ ψήφισε ενισχυμένη και προσέφερε πενήντα έδρες δώρο στον κ. Μητσοτάκη.</seg>
                    <seg xml:id="ParlaMint-GR_2017-01-18-S1-commons.seg523">Έχει κανένα στοιχείο ο κύριος Πρωθυπουργός ότι αλλάζει η στάση του ΠΑΣΟΚ; Αν έχει τέτοια στοιχεία, ας το επαναφέρει. Τότε έχει αξία. Μετά λέει, θα κάνει 2% το όριο εισόδου. Με 2% όριο εισόδου υπάρχει κίνδυνος να μπει τούρκικο κόμμα μέσα εδώ στη Βουλή.</seg>
                </u>
                <u xml:id="ParlaMint-GR_2017-01-18-S1-commons.u42" ana="#regular" who="#ΠΑΠΑΔΟΠΟΥΛΟΣ_ΑΒΡΑΑΜ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg524">Αγριεύετε τώρα.</seg>
                </u>
                <u xml:id="ParlaMint-GR_2017-01-18-S1-commons.u43" ana="#regular" who="#ΛΕΒΕΝΤΗΣ_ΑΠΟΣΤΟΛΟΥ_ΒΑΣΙΛΗΣ">
                    <seg xml:id="ParlaMint-GR_2017-01-18-S1-commons.seg525">Δεν κάνω διάλογο μαζί σας. Αφήστε να μιλήσω. Μάθετε να ακούτε κιόλας. Τουλάχιστον, όταν φύγετε από Βουλευτής, να σας μείνει κάτι, να έχετε διδαχθεί κάτι, γιατί πολλοί φεύγουν από Βουλευτές και δεν έχουν διδαχθεί τίποτα.</seg>
                </u>
                <u xml:id="ParlaMint-GR_2017-01-18-S1-commons.u44" ana="#chair" who="#ΧΡΙΣΤΟΔΟΥΛΟΠΟΥΛΟΥ_ΖΑΧΑΡΙΑ_ΑΝΑΣΤΑΣΙΑ">
                    <seg xml:id="ParlaMint-GR_2017-01-18-S1-commons.seg526">Κύριε Λεβέντη, μην απαντάτε κι εσείς, γιατί δεν έχουμε απεριόριστο χρόνο.</seg>
                </u>
                <u xml:id="ParlaMint-GR_2017-01-18-S1-commons.u45" ana="#regular" who="#ΛΕΒΕΝΤΗΣ_ΑΠΟΣΤΟΛΟΥ_ΒΑΣΙΛΗΣ">
                    <seg xml:id="ParlaMint-GR_2017-01-18-S1-commons.seg527">Ναι, δεν θέλω διάλογο με τον κύριο.</seg>
                    <seg xml:id="ParlaMint-GR_2017-01-18-S1-commons.seg528">Με το 2% κινδυνεύουμε να φέρουμε τους Τούρκους στην Αίθουσα αυτή. Εσείς θα το αποφασίσετε.</seg>
                    <seg xml:id="ParlaMint-GR_2017-01-18-S1-commons.seg529">Μετά λέει για το σπάσιμο των περιφερειών. Όταν σπάνε οι περιφέρειες - έστω της Αθήνας, που έχει σαράντα τόσες και θα γίνει δια τρία, δια του πόσο δεν ξέρω θα γίνει - πρέπει τα κόμματα να πιάνουν το μέτρο για την πρώτη κατανομή. Δηλαδή, ένα κόμμα σε μία περιφέρεια δέκα Βουλευτών, για να βγάλει Βουλευτή από την πρώτη κατανομή, πρέπει να πάρει 10%. Νομίζω ότι αυτήν τη στιγμή πάνω από 10% έχουν μόνον δυο κόμματα μέσα εδώ. Οι υπόλοιποι Βουλευτές θα βγουν την άλλη μέρα το μεσημέρι τελείως τυχαία.</seg>
                    <seg xml:id="ParlaMint-GR_2017-01-18-S1-commons.seg530">Εγώ, που αρνούμαι την κατανομή των μεγάλων περιφερειών, δεν το κάνω γιατί έχω κανένα κέρδος, αλλά πρέπει τα κόμματα να γνωρίζουμε πού εκλέγουμε τους Βουλευτές. Και βλέπω ότι στην Αίθουσα αυτή μόνον ο κ. Κουτσούμπας - και το λέω προς έπαινό του - κάπου που τον είδα, είναι κατά της κατάτμησης. Οι άλλοι λένε ότι με την κατάτμηση επιφέρεται κάθαρση. Τι κάθαρση επιφέρεται; Αν ένας Βουλευτής είναι κλέφτης είτε στη μονοεδρική των Γρεβενών είτε στην Αθήνα, θα κλέψει. Είναι δύσκολο - λέει - να κάνεις εκλογικό αγώνα. Ο εκλογικός αγώνας πώς γίνεται; Πόρτα - πόρτα; Έτσι γίνεται ο εκλογικός αγώνας; Δεν νομίζω. Είμαστε μια σύγχρονη ευρωπαϊκή χώρα. Υποτίθεται, λειτουργούν τα μέσα ενημέρωσης ισοτίμως. Δεν λειτουργούν;</seg>
                    <seg xml:id="ParlaMint-GR_2017-01-18-S1-commons.seg531">Επομένως, η κατάτμηση των περιφερειών θα κάνει κόμματα, πλην των δύο, να μην γνωρίζουν πού βγάζουν τους Βουλευτές τους και θα είναι λαχείο συντακτών το πού θα βγει. Μπορεί να βγει στη Βοιωτία, μπορεί να βγει στα Γρεβενά, όπου έχει υπόλοιπα, όπου είναι ο λογάριθμος εκεί προσφερόμενος κ.λπ.. Αυτοί που το προβάλλουν, δεν καταλαβαίνω τι σκοπεύουν, ιδιαίτερα όταν είναι κόμματα κάτωθεν του 10%. Χαρακίρι θέλουν να κάνουν;</seg>
                    <seg xml:id="ParlaMint-GR_2017-01-18-S1-commons.seg532">Αλλά και δεν καταλαβαίνω τη συζήτηση. Δηλαδή, το ΠΑΣΟΚ θα ψηφίσει αυτή τη φορά την απλή; Μακάρι. Αν έχετε τέτοια στοιχεία, φέρτε αύριο το πρωί την απλή.</seg>
                    <seg xml:id="ParlaMint-GR_2017-01-18-S1-commons.seg533">Εμείς ως Ένωση Κεντρώων, επειδή έχουμε ανατραφεί πολιτικά με την απλή αναλογική και είναι παρακαταθήκη από την εποχή του Αλεξάνδρου Παπαναστασίου, εμείς θα την ψηφίσουμε, όποια κυβέρνηση κι αν φέρει την απλή αναλογική και ας συγκρουόμαστε με όλους. Δεν μας ενδιαφέρει. Είναι μείζον το θέμα, γιατί θεωρούμε ότι γυρίζει σελίδα η χώρα και πάμε σε διαφάνεια, σε εξυγίανση του πολιτικού βίου.</seg>
                    <seg xml:id="ParlaMint-GR_2017-01-18-S1-commons.seg534">Με τις αυτοδύναμες κυβερνήσεις και με τα μπόνους πενήντα εδρών, ακόμα και να μειωνόταν το μπόνους σε τριάντα έδρες, πιστεύω ότι είναι κλοπή εδρών. Μιλάνε οι Βουλευτές της Νέας Δημοκρατίας - κάπου έκατσα και κουβέντιασα με έναν - για «κυβερνησιμότητα». Λέει, ναι μεν αξία έχει η αναλογικότητα της ψήφου, αλλά η κυβερνησιμότητα. Τι είναι η κυβερνησιμότητα; Δηλαδή, επιδότησε το κόμμα, για να κάνει κυβέρνηση. Ξέρετε πόσο καλύτερος θα ήταν και ο ΣΥΡΙΖΑ αν του έλειπαν οι πενήντα έδρες; Ξέρετε πόσο σοβαρό κόμμα θα ήταν σήμερα και ο ΣΥΡΙΖΑ; Εγώ το λέω και σε εσάς τους Βουλευτές του ΣΥΡΙΖΑ. Ξέρετε πόσο καλύτερο κόμμα θα ήταν, πολύ πιο σκεπτόμενο για συναίνεση, αν είχε μόνο τους εκατόν πέντε, που του αναλογούν και όχι τους εκατόν σαράντα πέντε με τα μπόνους; Και η Νέα Δημοκρατία ξέρετε πόσο διαφορετική θα ήταν, αν δεν ήλπιζε να πάρει σαν πρώτο κόμμα εκατόν σαράντα δύο, εκατόν σαράντα τρεις και ήξερε ότι θα πάρει εκατόν πέντε; Ξέρετε πόσο πιο συνεργάσιμοι, πόσο πιο διαφορετικοί θα ήταν, πιο δημοκρατικοί; Αυτά τα μπόνους κάνουν και αλαζονικό ένα κόμμα, το κάνουν αυταρχικό, χαλάνε την εξουσία, τη διαφθείρουν.</seg>
                    <seg xml:id="ParlaMint-GR_2017-01-18-S1-commons.seg535">Καθυστερεί η αξιολόγηση. Η Κυβέρνηση λέει «διαπραγματευόμεθα». Ο Μητσοτάκης είπε «Κάντε γρήγορα, γιατί ο χρόνος κοστίζει». Το θέμα είναι, γίνεται καμμία διαπραγμάτευση ουσιώδης; Δηλαδή, εγώ βλέπω ότι ό,τι θέτουν οι ξένοι το κερδίζουν. Υπάρχει κάτι. Δηλαδή οι ξένοι, το Διεθνές Νομισματικό Ταμείο έχουν πει 1.200 μεγίστη σύνταξη, μεικτά. Αμφιβάλλετε ότι θα γίνει σε λίγους μήνες; Αμφιβάλλει κανείς στην Αίθουσα αυτή; Εγώ έχω δει αίτημα του Διεθνούς Νομισματικού Ταμείου ότι το ασφαλιστικό σύστημα στην Ελλάδα δεν αντέχει και η μεγίστη σύνταξη να είναι 1.200 μεικτό. Υπάρχει καμμία αμφιβολία ότι θα περάσει; Ότι ο Τσίπρας - ο Ιησούς Χριστός να ήταν - θα μπορέσει να αντισταθεί; Κανένας. Δεν υπάρχει περίπτωση.</seg>
                    <seg xml:id="ParlaMint-GR_2017-01-18-S1-commons.seg536">Μετά, στα εργασιακά, θέλει ο Τσίπρας να επαναφέρει κάτι συμβάσεις, που κατήργησε η Βουλή το 2012. Αυτό δεν καταλαβαίνει ότι είναι casus belli, γιατί θα θεωρήσουν οι άλλοι ότι σε μια εποχή που θέλεις ιδιωτικοποιήσεις αυτά όλα συνιστούν εμπόδιο; Δεν ξέρω. Αυτό είναι βλακώδες από πλευράς ΣΥΡΙΖΑ που το ζητεί, διότι ήταν μνημονιακή υποχρέωση και κατάργησε η Βουλή τις συλλογικές συμβάσεις, για να τις επαναφέρει τώρα, προς προστασία των συνδικαλιστών. Θα κάτσει η Ευρώπη να το δεχτεί αυτό το πράγμα, όταν αμφιβάλλει περί της ταχύτητας ή ακόμη και αν πιστεύουμε ή αν θα γίνουν τελικά κάποιες ιδιωτικοποιήσεις; Εγώ δεν το αντιλαμβάνομαι αυτό.</seg>
                    <seg xml:id="ParlaMint-GR_2017-01-18-S1-commons.seg537">Άρα, η αξιολόγηση είναι κάτι το οποίο προσκρούει, γιατί μετά λένε «δεν δεχόμεθα μετά το '18 μέτρα». Μα αφού οι ξένοι έχουν δώσει εγγύηση μέχρι το '18. Αν το '18 πτωχεύσει η χώρα, οι ξένοι τι θα κάνουν; Απολογούνται κι αυτοί στα κοινοβούλιά τους. Μέχρι το '18 προστατεύεται η χώρα. Έχει υπογράψει ο Τσίπρας μνημόνιο, έτσι; Μετά το '18, αν η χώρα ξεφύγει και δεν έχει τα πλεονάσματα, δεν έχει αυτά που πρέπει να έχει, οι ξένοι Πρωθυπουργοί θα είναι απολογούμενοι, κατηγορούμενοι, στα κοινοβούλιά τους και στις χώρες τους ότι έκαναν αξιολογήσεις, χωρίς να πάρουν πρόνοια περί του μέλλοντος, περί του τι θα συμβεί μετά τη λήξη του προγράμματος.</seg>
                    <seg xml:id="ParlaMint-GR_2017-01-18-S1-commons.seg538">Άρα, αν είμαστε ρεαλιστές στην Αίθουσα αυτή, πρέπει να κάτσουμε να συζητήσουμε για όλα και να αφήσουμε τους τσαμπουκάδες.</seg>
                    <seg xml:id="ParlaMint-GR_2017-01-18-S1-commons.seg539">Ξέρετε γιατί το ελληνικό πρόγραμμα κρατάει επτά χρόνια τώρα; Γιατί άρχισαν οι τσαμπουκάδες. Ο τσαμπουκάς του Σαμαρά με τα Ζάππεια, ο τσαμπουκάς του Τσίπρα με το να σκίζει μνημόνια. Αυτά δεν είναι σοβαρά πράγματα. Τα άλλα κράτη έφυγαν στα πρώτα δύο χρόνια από το μνημόνιο, γιατί δεν είχαν τέτοιες λογικές ψηφοθηρίας και εμπαιγμού της κοινωνίας.</seg>
                    <seg xml:id="ParlaMint-GR_2017-01-18-S1-commons.seg540">Κάποιοι με κατηγορούν ότι είμαι με τον Σόιμπλε. Θέλετε να σας πω κάτι; Όποιος, δηλαδή είναι υπέρ της Ευρώπης και υπέρ των μεταρρυθμίσεων είναι με τον Σόιμπλε κι εσείς οι υπόλοιποι είστε πατριώτες; Αφού, τελικώς, του Σόιμπλε τα υπογράφετε όλα. Αφού τελικώς, η κατάληξη είναι «ξεβράκωμα» μπροστά στον Σόιμπλε, είτε «ξεβράκωμα» εκ δεξιών είτε εξ αριστερών. Αυτές είναι τσάμπα μαγκιές και δεν πιστεύω να σας πιστεύουν πια κάποιοι, δηλαδή ότι διαπραγματεύεστε και ότι θα επιτύχετε κάτι.</seg>
                    <seg xml:id="ParlaMint-GR_2017-01-18-S1-commons.seg541">Και στα εργασιακά και στα συνταξιοδοτικά και στα πρόσθετα μέτρα μετά το 2018, σε όλα θα υπογράψουμε, αλλιώς θα φύγουμε από το ευρώ. Αυτή είναι η θέση μου. Θα κρατήσουμε την κασέτα και θα δούμε οι μαγκιές και οι μάγκες ποιοι είναι στην Αίθουσα αυτή.</seg>
                    <seg xml:id="ParlaMint-GR_2017-01-18-S1-commons.seg542">Και εγώ πιστεύω ότι εξ αρχής κάναμε το λάθος. Έπρεπε το 2009 να κάνουμε μια εθνική κυβέρνηση, όλων των κομμάτων και να κάνουμε μεταρρυθμίσεις και το 2011 θα ήμασταν εκτός μνημονίων.</seg>
                    <seg xml:id="ParlaMint-GR_2017-01-18-S1-commons.seg543">Ταλαιπωρούμε έναν λαό, έχει γίνει εφιάλτης η ζωή του κόσμου από τις μαγκιές του Σαμαρά, του Τσίπρα και των διαφόρων, που θέλουν να βγαίνουν στους άμβωνες και να δίνουν ψεύτικες ελπίδες εις τον κόσμο. Αυτή είναι η θέση μου. Θα κρατήσουμε, είπαμε, την κασέτα.</seg>
                    <seg xml:id="ParlaMint-GR_2017-01-18-S1-commons.seg544">Να πούμε και δυο λόγια για το ΠΑΣΟΚ, το οποίο κάνει ανοίγματα. Παίρνει κόσμο από εδώ και από εκεί. Το να παίρνεις Βουλευτές και ιδιαίτερα αποστατούντες από άλλα κόμματα δεν δίνει δυναμική ψήφου. Αυτό δεν δίνει δυναμική ψήφου. Δυναμική ψήφου δίνει το να είσαι σοβαρός κι ο λαός να βλέπει ότι με νέο δυναμικό και με νέο πνεύμα διορθώνεσαι από τα λάθη του παρελθόντος.</seg>
                    <seg xml:id="ParlaMint-GR_2017-01-18-S1-commons.seg545">Το ΠΑΣΟΚ πήρε κάποια δάνεια, ύψους 210 εκατομμυρίων. Απάντησε πότε θα τα δώσει; Η Νέα Δημοκρατία άλλα τόσα. Απαντήσατε; Θέλετε να κυβερνήσετε τη χώρα. Έχετε πληρώσει τα δάνεια σας ή θέλετε δανεισμένοι να γίνετε και Πρωθυπουργοί;</seg>
                </u>
                <u xml:id="ParlaMint-GR_2017-01-18-S1-commons.u46" ana="#regular" who="#ΓΙΟΓΙΑΚΑΣ_ΝΙΚΟΛΑΟΥ_ΒΑΣΙΛΕΙΟΣ">
                    <seg xml:id="ParlaMint-GR_2017-01-18-S1-commons.seg546">Απαντήσαμε.</seg>
                </u>
                <u xml:id="ParlaMint-GR_2017-01-18-S1-commons.u47" ana="#regular" who="#ΛΕΒΕΝΤΗΣ_ΑΠΟΣΤΟΛΟΥ_ΒΑΣΙΛΗΣ">
                    <seg xml:id="ParlaMint-GR_2017-01-18-S1-commons.seg547">Εν πάση περιπτώσει, εγώ πιστεύω ότι δυναμική δεν δίνει το να παίρνεις, το να στεγάζεις αποστασίες. Δυναμική δίνει το να είσαι σοβαρός και υπεύθυνος. Αυτά τα στοιχεία δεν τα πολυβλέπω. Όχι μόνο στο ΠΑΣΟΚ, για να είμαι ειλικρινής, αλλά και σε άλλες πτέρυγες. Δεν τα πολυβλέπω.</seg>
                    <seg xml:id="ParlaMint-GR_2017-01-18-S1-commons.seg548">Συναντώ τώρα το τελευταίο διάστημα να μην βάζουν τις ανακοινώσεις της Ένωσης Κεντρώων στα κανάλια. Αντίθετα, της κ. Γεννηματά, του κ. Κουτσούμπα τις βάζουν. Της Ένωσης Κεντρώων δεν τις βάζουν. Πιστεύουν, αλήθεια, κάποιοι ότι δι' αυτού του τρόπου θα εξοντώσουν την Ένωση Κεντρώων; Έτσι πιστεύετε;</seg>
                    <seg xml:id="ParlaMint-GR_2017-01-18-S1-commons.seg549">Εγώ πιστεύω κάτι άλλο. Ότι έχετε σχέδιο να παρουσιάσετε το ΠΑΣΟΚ ως κέντρο, προκειμένου να κάνετε συνεταιρισμό με τη Νέα Δημοκρατία. Δηλαδή, η Νέα Δημοκρατία, ξέροντας ότι δεν θα πάρει το 150, χρειάζεται Βουλευτές. Φροντίζει, λοιπόν, για το ΠΑΣΟΚ.</seg>
                    <seg xml:id="ParlaMint-GR_2017-01-18-S1-commons.seg550">Αν πιστεύετε ότι γίνεται ισχυρότερο το ΠΑΣΟΚ με τον Γιωργάκη, τότε αντιλαμβάνεστε ότι είστε σε πλήρη πλάνη. Ο Γιωργάκης έφερε το μνημόνιο. Όταν προ έξι μηνών είπαμε - γιατί εγώ γενικά σαν άνθρωπος είμαι κεντροαριστερός - να γραφτούμε σαν Ένωση Κεντρώων και τελικά γραφτήκαμε στα κόμματα του κέντρου, της Ευρώπης, στη Σοσιαλιστική Διεθνή, χωρίς να ξέρω ότι ο Γιωργάκης είναι εκεί, με πήρε τηλέφωνο να με δει. Του λέω «γιατί θέλεις να με δεις;» και μου λέει «για τη Σοσιαλιστική Διεθνή, γιατί είμαι Πρόεδρος». «Παναγία μου!», λέω και έλαβα πάνω από δέκα χιλιάδες φαξ και email. Μα, ούτε το χέρι μην δώσεις σε αυτόν! Του απάντησα ότι «ούτε ραντεβού δεν μπορώ να κάνω μαζί σου».</seg>
                    <seg xml:id="ParlaMint-GR_2017-01-18-S1-commons.seg551">Τώρα, πώς θα φέρει ψήφους ο άνθρωπος αυτός, η οικογένεια αυτή, που διόρισε ένα εκατομμύριο κόσμο στο δημόσιο; Βέβαια, δεν είναι αυτοί οι μόνοι υπεύθυνοι για την πτώχευση της χώρας, αλλά κατ' ουσίαν είναι σίγουρο ότι από κει ξεκίνησε.</seg>
                    <seg xml:id="ParlaMint-GR_2017-01-18-S1-commons.seg552">Εγώ πιστεύω ότι η Νέα Δημοκρατία απλά φροντίζει να ετοιμάσει ένα θυγατρικό κόμμα προς συμπλήρωση. Σφάλλετε, όμως, έτσι. Καλύτερα να ήσασταν πιο γενναίοι, καλύτερα να απευθυνόσασταν σε όλα τα κόμματα τίμια, μήπως βρείτε συνεταίρους. Με το να κατασκευάζετε, όμως, τέτοια πράγματα, δεν καταφέρνετε τίποτα.</seg>
                    <seg xml:id="ParlaMint-GR_2017-01-18-S1-commons.seg553">Μέχρι τώρα το ΠΑΣΟΚ πολέμαγε την Κυβέρνηση. Τώρα, λέει, πολεμάει και τη Νέα Δημοκρατία. Άλλαξε στρατηγική. Ας απαντήσουν, λοιπόν: Αν αύριο πιάσει ο Κυριάκος 142 και του λείπουν 8, δεν θα γίνει κυβέρνηση; Με ποια λογική πήγαν και ψήφισαν προ τριμήνου την ενισχυμένη αναλογική, για να πάρει πενήντα έδρες; Με την προοπτική της συγκυβέρνησης. Με τι άλλο; Δι' αυτού του τρόπου, με την ενισχυμένη αναλογική, έχασαν και έδρες. Χάνει δυο - τρεις έδρες το ΠΑΣΟΚ, όσο και να πάρει.</seg>
                    <seg xml:id="ParlaMint-GR_2017-01-18-S1-commons.seg554">Μιλάμε για τους αγρότες. Καλύτερα θα ήταν να μη μιλήσουμε για τους αγρότες και καλά έκαναν στις ομιλίες τους και ο κ. Τσίπρας και ο κ. Μητσοτάκης και μίλησαν πολύ λίγο για τους αγρότες. Ξέρετε γιατί; Διότι αν εις αυτή την Αίθουσα έλθει η οργή των αγροτών διατυπωμένη, θα πάρουμε δρόμο όλοι.</seg>
                    <seg xml:id="ParlaMint-GR_2017-01-18-S1-commons.seg555">Οι αγρότες είναι κατεστραμμένοι. Η πρωτογενής παραγωγή δεν υπάρχει πια. Η αγροτιά βαίνει εξαφανιζόμενη. Μα το φορολογικό σύστημα, μα οι συνθήκες, μα ο τρόπος που λειτουργούσε ο ΟΓΑ, ο ΕΛΓΑ, το ένα, το άλλο, οι αποζημιώσεις, το τίνι τρόπω εδίδοντο, όλα αυτά συνιστούσαν έναν εφιάλτη κατά των αγροτών.</seg>
                    <seg xml:id="ParlaMint-GR_2017-01-18-S1-commons.seg556">Οι αγρότες παλαιότερα έβγαιναν στην εθνική οδό, έκλειναν τους δρόμους και τούς έδινε κάτι, μισό δισεκατομμύριο, ο Ανδρέας. Βέβαια και αυτό ζημιά ήταν. Αυταπάτη ήταν και αυτή για τους αγρότες, γιατί κατ' ουσίαν τελείωναν οι επιδοτήσεις και ερχόταν το τέλος τους.</seg>
                    <seg xml:id="ParlaMint-GR_2017-01-18-S1-commons.seg557">Το τέλος δεν σταμάτησε να έρχεται. Αυτά ήταν φιλοδωρήματα σαν αυτά που έδωσε ο Τσίπρας τώρα, τριακόσια ευρώ στον καθένα, προκειμένου να σωθεί ο κόσμος. Αντί να τα δώσει στους ανέργους, που τουλάχιστον θα έτρωγαν και λίγη γαλοπούλα, τα έδωσε σ' αυτούς που είχαν έστω ένα μικρό εισόδημα. Γιατί δεν τα δίνατε στους καταγεγραμμένους ανέργους; Τουλάχιστον εκεί θα ψήφιζα κι εγώ, θα ψηφίζαμε όλοι. Τα δώσατε στους συνταξιούχους, θεωρώντας ότι δι' αυτού του τρόπου οι συνταξιούχοι θα σας ψηφίσουν. Τέλος πάντων.</seg>
                    <seg xml:id="ParlaMint-GR_2017-01-18-S1-commons.seg558">Μαθαίνω ότι έχει γίνει μια κίνηση από κάποιους Βουλευτές για Βουλευτές που έχουν χρήματα στο εξωτερικό. Καλώ τον κ. Τσίπρα να πάρει μια πρωτοβουλία όσοι έχουν λεφτά στο εξωτερικό να τα επιστρέψουν. Είναι αδιανόητο. Το ακούω παντού όπου πάω.</seg>
                    <seg xml:id="ParlaMint-GR_2017-01-18-S1-commons.seg559">Να δεχθώ ότι είναι νόμιμα τα λεφτά που έχουν κάποιοι. Να τα φέρουν, όμως, εδώ που υπάρχουν capital controls, εδώ που υπάρχει ο κίνδυνος του «κουρέματος», εδώ που υπάρχουν όλοι αυτοί οι κίνδυνοι. Εδώ θα έλθουν τα λεφτά. Δεν είναι ηθικό να είσαι Υπουργός και να τα έχεις έξω. Δεν λέω ονόματα τώρα, γιατί δεν έχει σημασία.</seg>
                    <seg xml:id="ParlaMint-GR_2017-01-18-S1-commons.seg560">Σημασία έχει ότι ο Πρωθυπουργός πρέπει να λάβει πρόνοια. Να τους δώσουμε δύο μήνες για να τα φέρουν πίσω όλοι και να κάνουν και δήλωση στο αντίστοιχο γραφείο ότι τα λεφτά που εδηλώθησαν εκεί, είναι μέσα. Σας παρακαλώ γι' αυτό, γιατί η τιμή του πολιτικού κόσμου έχει πληγωθεί πάρα πολύ, σε σημείο που να μην μπορούμε να βγούμε έξω.</seg>
                    <seg xml:id="ParlaMint-GR_2017-01-18-S1-commons.seg561">Όσο για τον αριθμό των Βουλευτών, χρειάζονται τριακόσιοι στην Αίθουσα αυτή; Είναι τόσο απαραίτητοι; Είναι, για να είστε κι εσείς μέσα.</seg>
                    <seg xml:id="ParlaMint-GR_2017-01-18-S1-commons.seg562">Παρακαλώ θερμά οι Βουλευτές να γίνουν διακόσιοι, γιατί αν συγκρίνουμε αριθμό Βουλευτών με πληθυσμούς άλλων χωρών, πρέπει οι Βουλευτές να μειωθούν. Θα έλεγα ότι εκατόν πενήντα είναι το σωστό νούμερο, αλλά επειδή αυτό θέλει αναθεώρηση, για να μην καθυστερήσει, αυτή η Βουλή, πριν κλείσει, να κατεβάσει το νούμερο στους διακόσιους Βουλευτές. Θα είναι προς τιμήν της.</seg>
                    <seg xml:id="ParlaMint-GR_2017-01-18-S1-commons.seg563">Επίσης, να κάνει τον μισθό του Βουλευτή τρεισήμισι αντί επτά, να τον πάει στη μέση. Παρακαλώ θερμά. Εκτός αν θέλετε να μην μπορείτε να πάτε στις περιφέρειές σας. Τελεία και παύλα.</seg>
                    <seg xml:id="ParlaMint-GR_2017-01-18-S1-commons.seg564">Και θέλω να πω κάτι για τις συντάξεις, γιατί με ρωτούν τι κόμμα είναι η Ένωση Κεντρώων, μνημονιακό; Τι κόμμα είναι; Λέω, ένα λεπτό, ρε παιδιά: Υπάρχουν τριακόσιες τριάντα χιλιάδες συντάξεις τριπλές, δηλαδή άτομα παίρνουν τρεις συντάξεις. Ζήτησα να συγχωνευθούν σε μία και να βάλουμε ανώτερο πλαφόν το 1.500, που οι ξένοι ζητούν 1.200, αλλά εγώ λέω 1.500. Ένα εκατομμύριο διακόσιες χιλιάδες άνθρωποι παίρνουν δύο συντάξεις και ζήτησα να συγχωνευθούν σε μία.</seg>
                    <seg xml:id="ParlaMint-GR_2017-01-18-S1-commons.seg565">Ζήτησα οι ογδόντα χιλιάδες συντάξεις των πλουσίων να κοπούν και αυτά τα χρήματα εν μέρει να μειώσουν τον ΕΝΦΙΑ και εν μέρει να δοθούν ως επιδόματα στους πολύτεκνους, στους ανάπηρους, στις μονογονεϊκές μάνες. Γιατί δεν το κάνετε αυτό;</seg>
                    <seg xml:id="ParlaMint-GR_2017-01-18-S1-commons.seg566">Και υπάρχουν Βουλευτές που παίρνουν και τη βουλευτική αποζημίωση - να μην πω ονόματα τώρα - και συντάξεις κλπ.. Αυτά γιατί τα κρατάτε; Τι περιμένετε δηλαδή; Να καεί το σπίτι εντελώς; Να μην έχουμε μούρη να βγούμε στους δρόμους; Αυτό περιμένετε;</seg>
                    <seg xml:id="ParlaMint-GR_2017-01-18-S1-commons.seg567">Ζήτησα από τον Πρωθυπουργό να βγει και να εξηγηθεί, αν θα γίνουν οι εκλογές μέχρι τις 20 Μαρτίου με λίστα ή αν θα γίνουν μετά. Όλο διαψεύσεις, ημιδιαψεύσεις, ο Σκουρλέτης έτσι, ο άλλος αλλιώς. Αυτά δεν είναι τίμια πράγματα. Πρέπει να εξηγηθείτε στην κοινωνία.</seg>
                    <seg xml:id="ParlaMint-GR_2017-01-18-S1-commons.seg568">Διότι, ξέρετε κάτι; Το κατά πόσο οι εκλογές θα γίνουν με λίστα ή με σταυρό αλλάζει τελείως τη δομή και τη στρατηγική των κομμάτων. Πώς θα κάνουμε συνδυασμούς όταν είναι με λίστα; Ή θέλετε σε μία μέρα μέσα να αιφνιδιαστούμε και να κάτσουμε να ξενυχτήσουμε να κάνουμε συνδυασμούς; Έτσι θέλετε; Είναι αυτά ηθικά πράγματα από έναν Τσίπρα, που παριστάνει τον Αριστερό; Τέλος πάντων!</seg>
                    <seg xml:id="ParlaMint-GR_2017-01-18-S1-commons.seg569">Ήθελα να πω και δυο λέξεις για τα κανάλια. Τα κανάλια σε πάρα πολλά σημεία έχουν σταματήσει να μεταδίδουν ανακοινώσεις της Ένωσης Κεντρώων. Είναι κοινοβουλευτικό κόμμα η Ένωση Κεντρώων. Και, προφανώς, αντιλαμβάνεστε ότι θα προσφύγουμε εκεί που πρέπει.</seg>
                    <seg xml:id="ParlaMint-GR_2017-01-18-S1-commons.seg570">Εγώ ξέρω βέβαια ότι υπάρχει σχέδιο, να παρουσιαστεί το ΠΑΣΟΚ ως κεντρώο και η Νέα Δημοκρατία ως έχουσα συνεταίρο το «κεντρώο» ΠΑΣΟΚ. Δεν θα το αφήσει ο λαός αυτό, κύριοι!</seg>
                    <seg xml:id="ParlaMint-GR_2017-01-18-S1-commons.seg571">Ευχαριστώ πάρα πολύ.</seg>
                </u>
                <u xml:id="ParlaMint-GR_2017-01-18-S1-commons.u48" ana="#chair" who="#ΧΡΙΣΤΟΔΟΥΛΟΠΟΥΛΟΥ_ΖΑΧΑΡΙΑ_ΑΝΑΣΤΑΣΙΑ">
                    <seg xml:id="ParlaMint-GR_2017-01-18-S1-commons.seg572">Ευχαριστούμε τον κ. Λεβέντη.</seg>
                    <seg xml:id="ParlaMint-GR_2017-01-18-S1-commons.seg573">Τώρα να έρθει στο Βήμα ο κ. Σταύρος Θεοδωράκης, ο οποίος έχει τον λόγο για είκοσι λεπτά.</seg>
                </u>
                <u xml:id="ParlaMint-GR_2017-01-18-S1-commons.u49" ana="#regular" who="#ΘΕΟΔΩΡΑΚΗΣ_ΠΑΝΑΓΙΩΤΗ_ΣΤΑΥΡΟΣ">
                    <seg xml:id="ParlaMint-GR_2017-01-18-S1-commons.seg574">Έχει μια γλύκα, τελικά, να μιλάς τελευταίος. Δεν διακόπτει κανείς, για να τελειώσουμε γρήγορα.</seg>
                    <seg xml:id="ParlaMint-GR_2017-01-18-S1-commons.seg575">Θα ξεκινήσω από τα επίκαιρα. Είναι φανερό, κυρίες και κύριοι συνάδελφοι, ότι η Κυβέρνηση περνάει σε άλλη πίστα. Μετά από τις προσπάθειες συνεννόησης με τη διαπλοκή, μετά από πολλά γεύματα, πολλούς καφέδες, πολλά ξενύχτια, με καναλάρχες, με εκδότες, με εργολάβους, με επίδοξους καναλάρχες και μιντιάρχες, με ιδιοκτήτες βοσκοτόπων, αποφάσισε να πάρει την υπόθεση στα χέρια της και αναλαμβάνει η ίδια πλέον, με τους ανθρώπους της, τους δημοσιογραφικούς ομίλους.</seg>
                    <seg xml:id="ParlaMint-GR_2017-01-18-S1-commons.seg576">Η επίλυση των διαρθρωτικών και οικονομικών προβλημάτων του ΔΟΛ - αυτός είναι ο όρος - ανετέθη στον κ. Μουλόπουλο, έμπιστο του κ. Τσίπρα και Πρόεδρο του ΔΣ της «ΑΥΓΗΣ».</seg>
                    <seg xml:id="ParlaMint-GR_2017-01-18-S1-commons.seg577">Προσέξτε τώρα κάποιες μικρές, αλλά σημαντικές, νομίζω, συμπτώσεις:</seg>
                    <seg xml:id="ParlaMint-GR_2017-01-18-S1-commons.seg578">Σήμερα, ο κ. Ψυχάρης, με αρκετές φορολογικές εκκρεμότητες πέρασε την πόρτα του ανακριτή, αφού πρώτα χθες το βράδυ έβγαλε την ανακοίνωση που παρέδιδε το συγκρότημα στον έμπιστο του κ. Τσίπρα.</seg>
                    <seg xml:id="ParlaMint-GR_2017-01-18-S1-commons.seg579">Και χθες, επίσης, η κ. Δούρου ανέθεσε τελικά την ανάπλαση του φαληρικού Δέλτα στον «ΑΚΤΟΡΑ» του κ. Μπόμπολα με έκπτωση - αυτά που καταγγέλλατε -53%. Ο κ. Μπόμπολας είναι γνωστό ότι θέλει να αναλάβει αυτός κάποια στιγμή τον «ΔΟΛ». Και γίνανε οι απαραίτητες συνεννοήσεις με την παρουσία κυβερνητικών στελεχών.</seg>
                    <seg xml:id="ParlaMint-GR_2017-01-18-S1-commons.seg580">Και ο κ. Τσίπρας προσπαθεί να πει ότι, δεν είναι αυτό που νομίζετε. Βέβαια. Γιατί είναι σύνηθες ένα κυβερνητικό κόμμα να αναλαμβάνει να λύσει τα διαρθρωτικά και οικονομικά προβλήματα ενός δημοσιογραφικού συγκροτήματος. Έχει συμβεί στην Τουρκία, έχει συμβεί στη Ρωσία, στη Βόρεια Κορέα, στη Βενεζουέλα, σε πολλές χώρες - πρότυπο.</seg>
                    <seg xml:id="ParlaMint-GR_2017-01-18-S1-commons.seg581">Φοβάμαι, κυρίες και κύριοι, ότι βρισκόμαστε μπροστά σε μια κυβερνητική επέλαση στα ΜΜΕ. Με μοχλό τις ελεγκτικές και διωκτικές αρχές, με βάση τα υπαρκτά προβλήματα δανειοδότησης και σπατάλης που είχαν πολλοί δημοσιογραφικοί διαγωνισμοί, ο ΣΥΡΙΖΑ έρχεται και αναλαμβάνει να ελέγξει και να συνετίσει τα ΜΜΕ που μέχρι χθες καταριόταν.</seg>
                    <seg xml:id="ParlaMint-GR_2017-01-18-S1-commons.seg582">Ο στόχος είναι βέβαια προφανής: Το όνειρο κάθε εξουσίας, να μιλούν όλοι με την ίδια φωνή. ΣΥΡΙΖΑ Α.Ε., τώρα και στα ΜΜΕ. Νέα διάσταση στην επικοινωνία, νέα διάσταση στην διαπλοκή.</seg>
                    <seg xml:id="ParlaMint-GR_2017-01-18-S1-commons.seg583">Και εδώ υπάρχει ένα ουσιαστικό ερώτημα, πέρα από τα συμπεράσματα: Πώς μπορεί κάποιος να επιλύσει τα διαρθρωτικά και οικονομικά προβλήματα μιας τόσο υπερχρεωμένης επιχείρησης; Ποιος θα βάλει τα λεφτά στον «ΔΟΛ», κύριοι του ΣΥΡΙΖΑ; Έχει κρυφή περιουσία ο κ. Μουλόπουλος; Μάλλον όχι. Έχει κολλητούς επενδυτές ή μήπως έχει κάποιο μυστικό τρόπο να πείσει τις τράπεζες να μην επιμείνουν στις οικονομικές τους απαιτήσεις;</seg>
                    <seg xml:id="ParlaMint-GR_2017-01-18-S1-commons.seg584">Ελπίζω οι δημοσιογράφοι να βρουν τρόπο να απαντήσουν, να αντισταθούν και οι αναγνώστες επίσης. Τι περιθώρια, όμως, πραγματικής αντίστασης υπάρχουν;</seg>
                    <seg xml:id="ParlaMint-GR_2017-01-18-S1-commons.seg585">Πριν από μερικές εβδομάδες ένας πολίτης, με αποτύπωμα στην ελληνική κοινωνία, με έργο κατήγγειλε πολύ συγκεκριμένα ότι για χρόνια - περίπου δυόμισι, νομίζω - έπαιρνε μαύρο χρήμα από έναν άνθρωπο του κ. Τσίπρα, τον κ. Παππά. Η καταγγελία είναι σαφής: «Κάθε μήνα πήγαινα στο γραφείο του κ. Παππά, έπαιρνα λεφτά για να προβάλλω στο διαδίκτυο θετικά τον Αλέξη Τσίπρα».</seg>
                    <seg xml:id="ParlaMint-GR_2017-01-18-S1-commons.seg586">Τώρα, γιατί το έκανε βέβαια, είναι άβυσσος η ψυχή των ανθρώπων. Σημασία έχει ότι το σκέφτηκε, το παραδέχτηκε δημοσίως και περίμενε - και όλοι περιμέναμε - να εμφανιστεί ένας εισαγγελέας και να ζητήσει εξηγήσεις, να δούμε αν όντως ισχύει ή αν είναι ένα ψέμα.</seg>
                    <seg xml:id="ParlaMint-GR_2017-01-18-S1-commons.seg587">Προτείναμε, επίσης, εδώ στη Βουλή να έρθει ο κ. Δαβαράκης στην εξεταστική επιτροπή για τα δάνεια των ΜΜΕ και να μας πει τι συνέβη, να μπορέσουν οι Βουλευτές να τον ρωτήσουν ευθέως: Πότε γινόταν αυτή η πληρωμή, από ποιόν, σε ποιον φάκελο, από ποιο μαύρο ταμείο; Η κυβερνητική πλειοψηφία, όμως, το αρνήθηκε. Το ερώτημα, όμως, κυρίες και κύριοι, παραμένει: Πόσοι έπαιρναν μαύρα χρήματα; Από ποιο ταμείο;</seg>
                    <seg xml:id="ParlaMint-GR_2017-01-18-S1-commons.seg588">Γιατί δεν μπορεί κανείς λογικός άνθρωπος σε αυτήν την χώρα, σε αυτήν την πόλη να δεχτεί ότι από όλο το διαδίκτυο ο ΣΥΡΙΖΑ επέλεξε να χρηματοδοτήσει ένα μικρό site και όλοι οι άλλοι, που πάλευαν για τον κ. Τσίπρα και τον κ. Καμμένο, βρίζοντας τον Θεοδωράκη και το Ποτάμι - τότε ήταν πολύ της μόδας - το έκαναν μόνο και μόνο για την ψυχή της μάνας τους.</seg>
                    <seg xml:id="ParlaMint-GR_2017-01-18-S1-commons.seg589">Εμείς - και σας το έχουμε ξαναπεί - έχουμε μια λίστα από site και πρόσωπα που δραστηριοποιούνται στο διαδίκτυο χωρίς φανερούς πόρους ζωής και περιμένουμε κάποια στιγμή να ξεκινήσει η έρευνα των εισαγγελέων.</seg>
                    <seg xml:id="ParlaMint-GR_2017-01-18-S1-commons.seg590">Νομίζω ότι το σχέδιο σας ήταν παλιό και απλό: Να ελέγξετε την ενημέρωση, να καθοδηγήσετε την κοινή γνώμη και τώρα να το κάνετε αυτό προσλαμβάνοντας τα «τρολ» στα Υπουργεία. Δεν θα πω περισσότερα για αυτό. Πληροφορίες: Γεροβασίλη, ενταύθα, και κάποιοι άλλοι Υπουργοί.</seg>
                    <seg xml:id="ParlaMint-GR_2017-01-18-S1-commons.seg591">Και όσους δεν μπορείτε να ελέγξετε, να τους εκφοβίσετε. Εδώ εμφανίζεται ο κ. Καμμένος. Κύριε Τσίπρα, ο ελληνικός λαός δεν γνωρίζει τι περιλαμβάνει η συμφωνία σας με τον κ. Καμμένο. Ο ίδιος πάντως λέει ότι το κυνήγι των δημοσιογράφων γίνεται κατόπιν συνεννόησης μαζί σας. Απειλές και αυτόφωρες διαδικασίες και αγωγές εκατομμυρίων ευρώ.</seg>
                    <seg xml:id="ParlaMint-GR_2017-01-18-S1-commons.seg592">Θα αναφερθώ ιδιαίτερα στην προσπάθεια φίμωσης από τον κ. Καμμένο του Ανδρέα Πετρουλάκη. Τον έγραψε ακροδεξιό, κάτι που λέει όλη η χώρα για τον κ. Καμμένο, και αυτός θίχτηκε και του ζήτησε 2 εκατομμύρια αποζημίωση. Μετά το κατέβασε στα 100 χιλιάρικα. Και στο δικαστήριο - και εδώ θέλω να φτάσω - είπε ότι όλα αυτά τα σχόλια εναντίον του γίνονται, γιατί οι ξένοι και ο Σουλτς συγκεκριμένα, ήθελαν να του φάνε το Υπουργείο.</seg>
                    <seg xml:id="ParlaMint-GR_2017-01-18-S1-commons.seg593">Θα ήταν αστείο, θα ήταν για γέλια αν δεν ήταν τόσο επικίνδυνο. Και είναι θλιβερό που κανείς Βουλευτής του ΣΥΡΙΖΑ δεν τόλμησε και δεν τολμάει δημοσίως να καταδικάσει τις συμπεριφορές του κ. Καμμένου.</seg>
                    <seg xml:id="ParlaMint-GR_2017-01-18-S1-commons.seg594">Θα πρότεινα πάντως στον κ. Τσίπρα, αν δεν έχει όντως ανάμειξη στην υπόθεση - γιατί ο κ. Καμμένος λέει ότι έχει αυτός ανάμειξη στην υπόθεση, ότι είναι δική του διάθεση να κυνηγήσει κάποιους που γράφουν εναντίον του - , για την ηρεμία όλων μας να δώσει όσες διαβεβαιώσεις χρειάζονται στον κ. Καμμένο για να πάψει να βλέπει εφιάλτες. Εν ανάγκη να του υπογράψει κι ένα χαρτί ότι θα παραμένει πάντα στο Υπουργείο, ότι δεν θα τον διώξει ούτε επειδή είναι ακροδεξιός ψάλτης ούτε επειδή κάνει διακοπές στις Άλπεις.</seg>
                    <seg xml:id="ParlaMint-GR_2017-01-18-S1-commons.seg595">Κυρίες και κύριοι, τη Δευτέρα η εξεταστική επιτροπή για τα δάνεια των κομμάτων και των ΜΜΕ παραδίδει το πόρισμά της. Και, ω του θαύματος, δεν υπάρχει καμμία συγκεκριμένη αναφορά για πολιτική ευθύνη κανενός. Όλα αυτά λοιπόν, που λέγαμε και που λέγατε εδώ στη Βουλή για το τρίγωνο της διαπλοκής μίντια - τράπεζες - κόμματα τι ήταν; Ήταν όλα ψέματα; Όλοι αθώοι και κανείς υπεύθυνος; Πού είναι οι αποκαλύψεις με τις οποίες απειλούσατε τους προκατόχους σας στην εξουσία για τα θαλασσοδάνεια και τις χαριστικές ρυθμίσεις; Προφανώς η εθνική συνεννόηση άρχισε από τα δάνεια των κομμάτων.</seg>
                    <seg xml:id="ParlaMint-GR_2017-01-18-S1-commons.seg596">Και θέλω να είμαι σαφής, απευθυνόμενος σε όλες τις πτέρυγες της Βουλής, σε όλα τα κόμματα που είναι χρεωμένα στις τράπεζες: Οι εξηγήσεις τους δεν κρίνονται επαρκείς. Το ερώτημα είναι το εξής τριπλό: Γιατί τα πήρατε όλα αυτά τα λεφτά, πού τα ξοδέψατε και πότε θα τα επιστρέψετε; Είναι οι απαντήσεις που οφείλετε όχι στη Βουλή, είναι οι απαντήσεις που οφείλετε στον ελληνικό λαό.</seg>
                    <seg xml:id="ParlaMint-GR_2017-01-18-S1-commons.seg597">Πάμε τώρα στο θέμα που ήταν η αφορμή για τη σημερινή μας συνάντηση. Θα είμαι εντός χρόνου, νομίζω ο μόνος. Η συζήτηση μέχρι τώρα φανερώνει ότι δεν έχουμε αντιληφθεί πόσο σημαντική για την επιβίωση της χώρας είναι η γεωργία, η κτηνοτροφία, η αλιεία.</seg>
                    <seg xml:id="ParlaMint-GR_2017-01-18-S1-commons.seg598">Πριν από λίγες ημέρες είκοσι οκτώ αγροτικοί φορείς έδωσαν μια επιστολή στον Πρόεδρο της Βουλής, στην οποία αναφέρουν βασικά δύο πράγματα, ότι το κόστος παραγωγής είναι δυσβάσταχτο και αντιπαραγωγικό για τη χώρα και έξι εκατομμύρια στρέμματα μένουν ακαλλιέργητα από παραγωγούς που δεν επέλεξαν την παραγωγή, αλλά την ενίσχυση. Σαφές, λιτό και ξεκάθαρο. Και σε αυτά θα πρέπει να βρούμε το θάρρος να απαντήσουμε.</seg>
                    <seg xml:id="ParlaMint-GR_2017-01-18-S1-commons.seg599">Να ξεκινήσω από το πρώτο, το κόστος παραγωγής. Συζητάμε για τη φορολογία, το ασφαλιστικό, τον ΦΠΑ, το πετρέλαιο, τα αγροεφόδια και συζητάμε σαν να είναι ξεχωριστές ενότητες. Όμως, για τον παραγωγό είναι μία μόνο ενότητα, ενιαία. Είναι η ενότητα «κόστος παραγωγής». Είναι ένα μεγάλο τσουβάλι που έχει μέσα του τον ΦΠΑ αγροεφοδίων 24% - ενώ στην Ιταλία επί παραδείγματι είναι 4% - και κόστος ηλεκτρικής ενέργειας και πετρελαίου 50%, ακριβότερο απ' όλες τις ευρωπαϊκές χώρες. Έχει κόστος ΟΣΔΕ, λογιστή και πιστοποίησης παραγωγής, κόστος διαχείρισης φυσικών πόρων, νερού και εδαφών, εξαιτίας και της υπεράντλησης, εξαιτίας και της κλιματικής αλλαγής. Έχει μέσα αυτό το τσουβάλι τα «κανόνια» από τους εμπόρους και πληρωμή σε δώδεκα - δεκατρείς μήνες. Και βέβαια, το τσουβάλι αυτό έχει μέσα, ως κερασάκι, τη φορολογία και το ασφαλιστικό.</seg>
                    <seg xml:id="ParlaMint-GR_2017-01-18-S1-commons.seg600">Αν θέλουμε να μην σβήσει ο πρωτογενής τομέας και η μεταποίηση, θα πρέπει, κυρίες και κύριοι, να δεσμευθούμε σε εθνικό επίπεδο πως θα περιορίσουμε τον ΦΠΑ αγροεφοδίων και το κόστος ηλεκτρικής ενέργειας και αγροτικού πετρελαίου, έτσι ώστε να πλησιάσουμε τους ευρωπαϊκούς μέσους όρους. Είναι απόλυτη προτεραιότητα.</seg>
                    <seg xml:id="ParlaMint-GR_2017-01-18-S1-commons.seg601">Στη φορολογία εφαρμόσατε στους αγρότες βιβλία εσόδων εξόδων, χωρίς να καταφέρετε να χτυπήσετε τη φοροδιαφυγή και τη φοροαποφυγή. Το αποτέλεσμα είναι να κόβουν τιμολόγια κυρίως όσοι διακινούν προϊόντα μέσω συνεταιρισμών ή όσοι πάνε τα προϊόντα τους στις βιομηχανίες. Θα βλέπετε κι εσείς τα δημοσιεύματα για φορτία ακτινιδίων, πορτοκαλιών, χωρίς παραστατικά, φορτία που πάνε στην Ιταλία, στη Βουλγαρία και σε άλλες γειτονικές χώρες. Το ίδιο και με τη διακίνηση χύμα κρασιού. Και το φαινόμενο θα επεκτείνεται.</seg>
                    <seg xml:id="ParlaMint-GR_2017-01-18-S1-commons.seg602">Ο Πρωθυπουργός, με μεγάλη καθυστέρηση, όπως συμβαίνει δυστυχώς συνήθως, είπε σήμερα ότι θα ξαναδούμε τον φόρο στο κρασί και τον ΦΠΑ σε ορισμένα εφόδια. Παραδέχεται η Κυβέρνηση εμμέσως ότι μέχρι σήμερα η πολιτική σας έχει φέρει αύξηση της φοροδιαφυγής και αύξηση της αδήλωτης εργασίας.</seg>
                    <seg xml:id="ParlaMint-GR_2017-01-18-S1-commons.seg603">Στη γεωργία κάνουμε ό,τι κάνουμε παντού. Υπερφορολογούμε τους νομοταγείς και μειώνουμε έτσι πρακτικά τα κρατικά έσοδα. Ελλάδα το πρόβλημά σου!</seg>
                    <seg xml:id="ParlaMint-GR_2017-01-18-S1-commons.seg604">Κυρίες και κύριοι, πρέπει να καταλάβουμε ότι η προσφορά της αγροτικής παραγωγής και της ιχθυοκαλλιέργειας σε θέσεις εργασίας, σε προϊόντα και έσοδα, είναι πολλαπλάσια του στενού ακαθάριστου γεωργικού προϊόντος της χώρας. Και το πολιτικό σύστημα εδώ στην Αθήνα πρέπει να δημιουργήσει τις προϋποθέσεις έτσι ώστε να υπάρξει πλούτος στην περιφέρεια.</seg>
                    <seg xml:id="ParlaMint-GR_2017-01-18-S1-commons.seg605">Κομβικής σημασίας είναι η υιοθέτηση κινήτρων και αντικινήτρων για να υπάρξουν νέα ισχυρά συλλογικά σχήματα, ομάδες παραγωγών και οργανώσεις παραγωγών. Και το φορολογικό σύστημα πρέπει να μην αποτρέπει τους παραγωγούς από το να παράγουν. Υπερφορολογώντας το στάρι καταλήγεις να έχεις στη χώρα ψωμί εισαγόμενο και να χάνεις φόρους και έσοδα από πολλές άλλες μεριές.</seg>
                    <seg xml:id="ParlaMint-GR_2017-01-18-S1-commons.seg606">Εμείς προτείνουμε οι γεωργοί να φορολογούνται ως επιχειρηματίες και όχι ως ελεύθεροι επαγγελματίες. Προτείνουμε την ενίσχυση της έρευνας και της καινοτομίας, με τη συνεργασία ερευνητικών ιδρυμάτων, για τη δημιουργία cluster καινοτομίας, με κίνητρο από το κράτος, χρηματοδοτήσεις, παραχώρηση δημοσίων υποδομών, για όλες τις πρότυπες καλλιέργειες.</seg>
                    <seg xml:id="ParlaMint-GR_2017-01-18-S1-commons.seg607">Πρέπει να δώσουμε κίνητρα για την επιστροφή και εγκατάσταση νέων ανθρώπων στην ύπαιθρο. Σήμερα - το στοιχείο είναι δραματικό - μόνο το 16% των ασφαλισμένων αγροτών έχει ηλικία μέχρι τριάντα ετών.</seg>
                    <seg xml:id="ParlaMint-GR_2017-01-18-S1-commons.seg608">Πρέπει άμεσα να δημιουργηθεί υποχρεωτικό ηλεκτρονικό μητρώο εμπόρων αγροτικών προϊόντων - μιλώ για τους έμπορους - , για να προσπαθήσουμε να τελειώνουμε με τις ακάλυπτες επιταγές και να υπάρχει έλεγχος και τιμωρία. Και η εξόφληση των τιμολογίων αγροτικών προϊόντων να προσπαθήσουμε να κατέβει και να θεσμοθετηθεί στις τριάντα μέρες.</seg>
                    <seg xml:id="ParlaMint-GR_2017-01-18-S1-commons.seg609">Πάμε στον ΕΛΓΑ, την ασφάλιση της παραγωγής. Πρόκειται για ένα σύστημα πελατειακό, αναποτελεσματικό και κοστοβόρο, το οποίο βεβαίως κληρονομήσατε. Θα πούμε κάποια συγκεκριμένα πράγματα. Απαιτείται διαπίστευση ιδιωτών γεωπόνων εκτιμητών, για να μειωθεί το κόστος για να γίνονται άμεσα οι εκτιμήσεις.</seg>
                    <seg xml:id="ParlaMint-GR_2017-01-18-S1-commons.seg610">Απαιτείται εκσυγχρονισμός του κανονισμού του ΕΛΓΑ για να προσαρμοστεί στα νέα δεδομένα της κλιματικής αλλαγής - δεν μπορεί επί παραδείγματι η μελισσοκομία να είναι εκτός ΕΛΓΑ - και να έχουν τη δυνατότητα οι αγρότες να συμμετέχουν και σε ιδιωτικά ασφαλιστικά προγράμματα. Απαιτείται, κυρίες και κύριοι, άμεση κατοχύρωση του αγροτικού επαγγέλματος.</seg>
                    <seg xml:id="ParlaMint-GR_2017-01-18-S1-commons.seg611">Να ξεκαθαριστούν οι όροι, οι ρόλοι και τα χαρακτηριστικά των κατά κύρια επάγγελμα αγροτών, των μη κατά κύρια επάγγελμα αγροτών και των μικρών γεωργών των μειονεκτικών περιοχών. Όλοι μπορεί να είναι χρήσιμοι. Κάθε ομάδα, όμως, χρειάζεται ειδική μεταχείριση ανάλογα με τις ανάγκες και την προσφορά της. Πάντως, το «κάθομαι στο καφενείο και παίρνω check» πρέπει να σταματήσει, γιατί πρώτα απ' όλα ενοχλεί τους αγρότες που παράγουν.</seg>
                    <seg xml:id="ParlaMint-GR_2017-01-18-S1-commons.seg612">Η κατοχύρωση του επαγγέλματος πρέπει να συνοδεύεται με τη θεσμοθέτηση ενός ισχυρού και αξιόπιστου οργάνου εκπροσώπησης των αγροτών. Η συζήτηση για την αγροτική πολιτική δεν μπορεί να γίνεται στα μπλόκα. Και φέρετε, νομίζω, όλοι οι πολιτικοί της δημαγωγίας και του λαϊκισμού μια μεγάλη ευθύνη. Γιατί κατά καιρούς όλοι έχουν υποκύψει στη λαγνεία των τρακτέρ. Και κάποιοι υπερηφανεύονται για τα πράσινα, κόκκινα και γαλάζια μπλόκα.</seg>
                    <seg xml:id="ParlaMint-GR_2017-01-18-S1-commons.seg613">Εκτός, όμως, από το να πηγαίνουν οι πολιτικοί στα μπλόκα, να ανεβαίνουν πάνω στο τρακτέρ και σε λίγους μήνες να ρεζιλεύονται, είναι καιρός να καταλήξουμε σε ένα εθνικό σχέδιο αγροτικής πολιτικής με αρχή, μέση και τέλος. Ένα σχέδιο που θα αξιοποιεί και την κοινή ευρωπαϊκή αγροτική πολιτική.</seg>
                    <seg xml:id="ParlaMint-GR_2017-01-18-S1-commons.seg614">Το Υπουργείο Αγροτικής Ανάπτυξης έχει σήμερα μόνο το 62% των αρμοδιοτήτων αγροτικής ανάπτυξης. Πρέπει, λοιπόν, να διαμορφωθεί ένα εθνικό κέντρο αγροτοδιατροφικής πολιτικής για τη διατροφική επάρκεια της χώρας, για την καλύτερη οργάνωση της αγροτικής παραγωγής, με στόχο οι εξαγωγές να συναγωνιστούν κάποια στιγμή τις εισαγωγές.</seg>
                    <seg xml:id="ParlaMint-GR_2017-01-18-S1-commons.seg615">Θέλουμε μια μακροχρόνια στρατηγική με μετρήσιμους στόχους, τι θέλουμε να παράξουμε, ποιοι μπορούν να το παράξουν και πόσο θέλουμε να το πουλήσουμε. Η Ελλάδα δεν μπορεί να γίνει φθηνή αγροτική χώρα, η χώρα των χύμα προϊόντων. Χωρίς υψηλή προστιθέμενη αξία δεν μπορούμε να συνεχίσουμε.</seg>
                    <seg xml:id="ParlaMint-GR_2017-01-18-S1-commons.seg616">Για την αγροτική πολιτική νομίζω ότι ήμουν αρκετά συγκεκριμένος και θα μπορούσα να είμαι και πιο συγκεκριμένος, αλλά επιλέγουμε να καταθέσουμε τις απόψεις μας - και θα το κάνουμε - μετά από μια διαβούλευση που κάνουμε αυτήν την εποχή με τους αγρότες.</seg>
                    <seg xml:id="ParlaMint-GR_2017-01-18-S1-commons.seg617">Επιμένω, όμως, ότι αγροτική πολιτική με συνθήματα δεν μπορεί να συμβεί, όπως δεν μπορεί να συμβεί σχεδόν σε κανέναν τομέα. Ο αγροτικός κόσμος υπέφερε από τον λαϊκισμό, τη δημαγωγία, τις γενικότητες, και τις πελατειακές σχέσεις. Πρέπει να τελειώνουμε με τα συνθήματα και πρέπει να απελευθερώσουμε τον γίγαντα της ελληνικής γεωργίας, ένα γίγαντα που αυτή τη στιγμή είναι με κάτι τεράστιες αλυσίδες στα πόδια και νομίζω ότι μπορούμε να τις σπάσουμε πριν πεθάνει ο γίγαντας.</seg>
                    <seg xml:id="ParlaMint-GR_2017-01-18-S1-commons.seg618">Σας ευχαριστώ.</seg>
                </u>
                <u xml:id="ParlaMint-GR_2017-01-18-S1-commons.u50" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg619">Ευχαριστούμε, κύριε Θεοδωράκη. Έχετε και την επαγγελματική εμπειρία που σας επιτρέπει σε συγκεκριμένο χρόνο να λέτε τα πράγματα. Να είστε καλά.</seg>
                    <seg xml:id="ParlaMint-GR_2017-01-18-S1-commons.seg620">Κυρίες και κύριοι συνάδελφοι γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής και ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ», σαράντα τέσσερις μαθήτριες και μαθητές και τρεις συνοδοί εκπαιδευτικοί από το Γυμνάσιο Ζαχάρως Ηλείας.</seg>
                    <seg xml:id="ParlaMint-GR_2017-01-18-S1-commons.seg621">Η Βουλή τούς υποδέχεται.</seg>
                    <seg xml:id="ParlaMint-GR_2017-01-18-S1-commons.seg622">Επίσης, θέλω να ανακοινώσω στο Σώμα ότι οι Υπουργοί Εξωτερικών, Εθνικής Άμυνας και Οικονομικών κατέθεσαν στις 17-1-2017 σχέδιο νόμου «Κύρωση του Πρωτοκόλλου για την Προσχώρηση του Μαυρουβουνίου στη Συνθήκη του Βορείου Ατλαντικού».</seg>
                    <seg xml:id="ParlaMint-GR_2017-01-18-S1-commons.seg623">Παραπέμπεται στην αρμόδια Διαρκή Επιτροπή.</seg>
                    <seg xml:id="ParlaMint-GR_2017-01-18-S1-commons.seg624">Καλώ στο Βήμα τον Υπουργό Αγροτικής Ανάπτυξης και Τροφίμων κ. Ευάγγελο Αποστόλου για δέκα λεπτά, βεβαίως με την πρέπουσα ανοχή στον χρόνο.</seg>
                </u>
                <u xml:id="ParlaMint-GR_2017-01-18-S1-commons.u51" ana="#regular" who="#ΑΠΟΣΤΟΛΟΥ_ΔΗΜΗΤΡΙΟΥ_ΕΥΑΓΓΕΛΟΣ">
                    <seg xml:id="ParlaMint-GR_2017-01-18-S1-commons.seg625">Αγαπητοί συνάδελφοι, καλή η συζήτηση και βέβαια όλοι συμφωνούμε ότι οι αγρότες έχουν προβλήματα, όπως έχουν και οι υπόλοιποι αγρότες της Ευρωπαϊκής Ένωσης. Γι' αυτό και στηρίζονται ιδιαίτερα τόσο από την Ευρωπαϊκή Ένωση με τον μοναδικό κοινοτικό προϋπολογισμό που έχει για την Κοινή Αγροτική Πολιτική, τη γνωστή ως ΚΑΠ, όσο βεβαίως και από τις κυβερνήσεις τους με τα ιδιαίτερα μέτρα που αυτές παίρνουν, εφόσον βεβαίως κινούνται εντός των σχετικών κανονισμών για τον αγροτικό τους χώρο.</seg>
                    <seg xml:id="ParlaMint-GR_2017-01-18-S1-commons.seg626">Όμως, στους δικούς μας αγρότες πρέπει να πούμε και μια αλήθεια, ότι αυτήν την περίοδο ειδικά έχουν λιγότερα προβλήματα από πολλούς άλλους συμπολίτες μας, πόσω μάλλον όταν τα στοιχεία της EUROSTAT στο εισόδημα δείχνουν ανοδική τροχιά το 2015 και φαίνεται ότι θα υπάρχει και το 2016. Το δείχνουν βεβαίως και τα ίδια τα στοιχεία του Υπουργείου Οικονομικών για το ακαθάριστο εισόδημα που δήλωσαν οι ίδιοι, που από 4,87 δισεκατομμύρια το 2014 έφθασε τα 5,28 δισεκατομμύρια το 2015, ενώ από το 2010 έως το 2014 υπήρξε μια μείωση στην Ελλάδα της τάξης του 12,1%.</seg>
                    <seg xml:id="ParlaMint-GR_2017-01-18-S1-commons.seg627">Θα σας καταθέσω, λοιπόν, έναν σχετικό πίνακα, όπου φαίνεται ξεκάθαρα ότι στις δεκατρείς χώρες που είχαν άνοδο στο εισόδημα η Ελλάδα κατέχει την τρίτη θέση και οι υπόλοιπες δεκαπέντε χώρες από τις είκοσι οκτώ έχουν μείωση στο εισόδημά τους. Τον καταθέτω στα Πρακτικά.</seg>
                    <seg xml:id="ParlaMint-GR_2017-01-18-S1-commons.seg628">Αγαπητοί συνάδελφοι, επειδή το κείμενο του αιτήματος της προ ημερήσιας διάταξης συζήτησης είναι γενικόλογο και επειδή πολλές από τις τοποθετήσεις που έγιναν γιατί είχαν ως στόχο να υιοθετήσουν την προσπάθεια που μπορεί να χαϊδέψει τα αυτιά των αγροτών, σε μια στιγμή μάλιστα που βρίσκονται εν όψει των φετινών τους κινητοποιήσεων, εγώ ως Υπουργός Αγροτικής Ανάπτυξης και Τροφίμων οφείλω να είμαι συγκεκριμένος και τεκμηριωμένος, γιατί πάνω απ' όλα στόχος της Κυβέρνησης, στόχος δικός μας είναι η προστασία του Έλληνα αγρότη.</seg>
                    <seg xml:id="ParlaMint-GR_2017-01-18-S1-commons.seg629">Ας δούμε τι κάναμε εμείς για τα ζητήματα που αναδεικνύονται ως βασικά προβλήματα του αγροτικού χώρου.</seg>
                    <seg xml:id="ParlaMint-GR_2017-01-18-S1-commons.seg630">Φορολογικό. Είπε ο κ. Μητσοτάκης ότι χαρακτήρισα παραμονές του δημοψηφίσματος τα μέτρα που ζητούσαν οι θεσμοί ως ταφόπλακα για τον αγροτικό χώρο. Ναι, όντως αυτά αποτελούσαν ταφόπλακα. Ξέχασε, όμως, να πει ότι ακολούθησε ένα δημοψήφισμα και το «όχι» του δημοψηφίσματος μας έδωσε αυτή τη δυναμική για να διαπραγματευθούμε. Αυτό το 26%, για παράδειγμα, που έλεγε φορολόγηση από το πρώτο ευρώ στο αγροτικό εισόδημα να το φέρουμε σ' αυτό που σήμερα όλοι συζητάμε και δεν είναι άλλο από την καθιέρωση του ατομικού αφορολογήτου ορίου των 8.630 ευρώ ή των 9.500 ευρώ για μια μέση οικογένεια, όπου εάν υπολογίσουμε βεβαίως και το κομμάτι των ενισχύσεων, το οποίο δεν εμφανίζεται ως φορολογητέο εισόδημα, φθάνουμε στις 12.000 ευρώ.</seg>
                    <seg xml:id="ParlaMint-GR_2017-01-18-S1-commons.seg631">Τι βρήκαμε, όμως; Αφήνω αυτό που έλεγε η συμφωνία και το διαπραγματευθήκαμε και πάμε στον νόμο που βρήκαμε εμείς να εφαρμόζεται στη χώρα μας. Είναι ο ν.4172/2013 που φορολογούσε από το πρώτο ευρώ με 13% όχι μόνο το καθαρό εισόδημα των αγροτών, αλλά και το σύνολο των αποζημιώσεων και το σύνολο των ενισχύσεων.</seg>
                    <seg xml:id="ParlaMint-GR_2017-01-18-S1-commons.seg632">Μην επικαλείστε διαδικασίες ότι δεν εφαρμόστηκε. Απλά - ιδιαίτερα απευθύνομαι στους Βουλευτές της Νέας Δημοκρατίας - είκοσι πέντε Βουλευτές, τον Μάρτιο του 2014, υπέγραψαν ερώτηση στη Βουλή και εγκαλούσαν τον αρμόδιο Υπουργό γιατί δεν παίρνει πίσω τη συγκεκριμένη ρύθμιση. Να τα ξεκαθαρίζουμε αυτά τα πράγματα μεταξύ μας.</seg>
                    <seg xml:id="ParlaMint-GR_2017-01-18-S1-commons.seg633">Εγώ, λοιπόν, θα καταθέσω σήμερα έναν σχετικό πίνακα που θα δείχνει τι είναι αυτό το οποίο από τη δική μας πλευρά εμείς θεσπίσαμε και τι επιπτώσεις έχει στο εισόδημα των αγροτών, χρησιμοποιώντας βεβαίως τα στοιχεία που μπορώ να έχω στη διάθεσή μου και δεν είναι άλλα από αυτά που αφορούν το 2015 που εκκαθαρίστηκε το 2016, συγκρίνοντάς τα με αυτά που θα γίνουν στο εισόδημα του 2016 που θα εκκαθαριστεί το 2017.</seg>
                    <seg xml:id="ParlaMint-GR_2017-01-18-S1-commons.seg634">Μόνο ένα θα σας πω νούμερο, ότι θα επιστραφεί στο 95% των αγροτών η προκαταβολή φόρου, ύψους 66.700.000 ευρώ, που ήδη έχουν καταβάλει. Τα υπόλοιπα, αν θέλετε - γιατί είναι και θέματα που πρέπει λίγο να τα σεβόμαστε, ιδιαίτερα στο θέμα της θέσπισης του αφορολογήτου ατομικού ορίου σε μια επιχειρηματικού χαρακτήρα δραστηριότητα, όπως είναι η αγροτική - είναι πρωτόγνωρα και είναι πραγματικά μια κατάκτηση του αγροτικού χώρου, αλλά βεβαίως αυτήν την κατάκτηση την οφείλει στη διακυβέρνηση της χώρας από τον ΣΥΡΙΖΑ και τους ΑΝΕΛ.</seg>
                    <seg xml:id="ParlaMint-GR_2017-01-18-S1-commons.seg635">Ισχυρίζονται κάποιοι ότι το αφορολόγητο μπορεί να υπερκαλύπτεται από τα τεκμήρια. Μα, είναι γνωστό ότι τα τεκμήρια αφορούν όλους τους Έλληνες, αλλά παρ' όλα αυτά εμείς εξετάζουμε την περίπτωση των αγροτικών σπιτιών στις ορεινές μειονεκτικές περιοχές προς την κατεύθυνση μείωσης του τεκμηρίου τους κατά 30%. Να έχουμε υπόψη μας ότι το αγροτικό αυτοκίνητο που επικαλείστε δεν είναι μέσα στο τεκμήριο, άρα, λοιπόν, τουλάχιστον απ' ό,τι δείχνουν τα στοιχεία, ελαχιστότατες έως μηδενικές είναι οι περιπτώσεις που εφαρμόζεται το τεκμήριο διαβίωσης στους αγρότες.</seg>
                    <seg xml:id="ParlaMint-GR_2017-01-18-S1-commons.seg636">Έρχομαι στο ασφαλιστικό. Έχω πει και το επαναλαμβάνω ότι ήταν ιστορική η μέρα που θεσπίστηκε εθνική σύνταξη για τον αγροτικό χώρο. Υπάρχει ένα πρόβλημα με την πληρωμή των εισφορών του δευτέρου εξαμήνου του 2016. Θα αντιμετωπισθεί με τη μεταφορά τους στο δεύτερο εξάμηνο του '17, που θα υπάρχει και η δυνατότητα σύνδεσής τους με τις επιστροφές των προκαταβολών φόρου.</seg>
                    <seg xml:id="ParlaMint-GR_2017-01-18-S1-commons.seg637">Αγαπητοί συνάδελφοι, στις περσινές κινητοποιήσεις είχε κυριαρχήσει η σύνδεση του φορολογικού με το ασφαλιστικό. Μα, αυτό κάναμε εμείς. Συνδέσαμε και τα δύο και αποδείχθηκε ότι η φορολογική ελάφρυνση των αγροτών είναι για το 95% μεγαλύτερη από την ασφαλιστική τους επιβάρυνση.</seg>
                    <seg xml:id="ParlaMint-GR_2017-01-18-S1-commons.seg638">Έρχομαι στο άλλο θέμα που κυριαρχεί και αφορά τη διαχείριση των κοινοτικών ενισχύσεων. Αγαπητοί συνάδελφοι, η λογική της ενίσχυσης έχει κυριαρχήσει στον αγροτικό χώρο, σε σημείο - ειλικρινά, επειδή οι επαφές μου είναι πολλαπλές με τους αγρότες - που δεν υπάρχει συνάντηση ακόμη και με τους εκφραστές των απόψεων εναντίον της Ευρωπαϊκής Ένωσης που να μην καταλήγει στην επωδό: «πόσα θα πάρουμε ενισχύσεις και πότε θα τα πάρουμε;». Τι κάναμε εμείς; Εξασφαλίσαμε την ομαλή καταβολή των ενισχύσεων, νοικοκυρεύοντας μάλιστα όλες τις παλιές εκκρεμότητες από το 2007 και το 2008. Ιστορικό το ρεκόρ των πληρωμών. Και βεβαίως υπήρχαν πληρωμές που έρχονται από παλιά - μην το ξεχνάτε αυτό το πράγμα - αλλά πρέπει να γίνει κατανοητό από όλους τους αγρότες ότι τα συγκεκριμένα χρήματα, τα 3,7 δισεκατομμύρια στην προκειμένη περίπτωση, προέρχονται από ένα ταμείο, στο οποίο συμβάλλουν όλες οι χώρες - μέλη της Ευρωπαϊκής Ένωσης και στη σχέση αυτή η χώρα μας είναι κερδισμένη, αφού για το 1 ευρώ που δίνει, παίρνει πολλαπλάσια.</seg>
                    <seg xml:id="ParlaMint-GR_2017-01-18-S1-commons.seg639">Είμαστε, αγαπητοί συνάδελφοι, από τις χώρες με την υψηλότερη ανά εκτάριο κοινοτική ενίσχυση: 500 ευρώ εμείς, 260 ευρώ ο μέσος όρος των υπολοίπων. Άρα να γνωρίζουν οι αγρότες - και αναφέρομαι ιδιαίτερα στους αγρότες της Θεσσαλίας - ότι ούτε ένα κιλό βαμβάκι δεν θα είχαμε στην Ελλάδα, αν ήμασταν εκτός της Ευρωπαϊκής Ένωσης. Να τα ξεκαθαρίζουμε αυτά τα πράγματα.</seg>
                    <seg xml:id="ParlaMint-GR_2017-01-18-S1-commons.seg640">Και κάτι ακόμη, δίνουμε μάχες για να απαλύνουμε τις επιπτώσεις από τα πρόστιμα και τους καταλογισμούς, που οι κυβερνήσεις της Νέας Δημοκρατίας και του ΠΑΣΟΚ επιφύλαξαν στον αγροτικό κόσμο και που σύμφωνα με γνωμοδότηση του Νομικού Συμβουλίου του Κράτους - του δικού μας Νομικού Συμβουλίου του Κράτους - για την αποφυγή δυσάρεστων καταστάσεων στο μέλλον, που θα μας στερήσουν τη χορήγηση νέων ενισχύσεων, πρέπει να επιστραφούν.</seg>
                    <seg xml:id="ParlaMint-GR_2017-01-18-S1-commons.seg641">Ακούστε, αγαπητοί συνάδελφοι, πώς αντιμετώπισε Βουλευτής του κόμματος που κατέθεσε σήμερα το αίτημα για τη συζήτηση την έκκλησή μου να δούμε από κοινού το ζήτημα, δηλαδή να λύσουμε από κοινού το πρόβλημα που αυτοί δημιούργησαν. Αρνήθηκε, λέγοντας: «Όχι, από το 1993 μέχρι σήμερα δεν πλήρωσε αυτές τις ανακτήσεις η ελληνική πολιτεία. Αν τις πληρώσουμε τώρα, η ευθύνη είναι καθαρά δική σας», δηλαδή δική μας. Βγάλτε, λοιπόν, τα συμπεράσματά σας για τη διαχείριση που γινόταν. Εξακολουθεί, δυστυχώς, για τα συγκεκριμένα ζητήματα να υπάρχει τέτοια προσέγγιση.</seg>
                    <seg xml:id="ParlaMint-GR_2017-01-18-S1-commons.seg642">Είπε ο κ. Μητσοτάκης για όλους αυτούς που ανέφερε ότι είναι παραδείγματα στον χώρο. Τους υπερασπιζόμαστε. Δεν είναι μόνο αυτοί, είναι και άλλοι. Τους στηρίζουμε.</seg>
                    <seg xml:id="ParlaMint-GR_2017-01-18-S1-commons.seg643">Μάλιστα, η υποστήριξή μας έχει συγκεκριμένο τρόπο. Υπερασπιζόμαστε την προώθηση των προϊόντων τους στις διεθνείς αγορές μέσα από συγκεκριμένες χρηματοδοτήσεις, που το 2016 έφτασαν τα 150 εκατομμύρια ευρώ. Ήδη τα στοιχεία δείχνουν ότι η αύξηση των εξαγωγών και το 2016 είναι εντυπωσιακή. Σύμφωνα με προχθεσινά δημοσιεύματα, από τα συνολικά 18 δισεκατομμύρια ευρώ των εξαγωγών τα 9 δισεκατομμύρια ευρώ, δηλαδή το 50%, αφορούν προϊόντα του αγροτικού χώρου. Να γίνει αυτό αντιληπτό από όλους μας.</seg>
                    <seg xml:id="ParlaMint-GR_2017-01-18-S1-commons.seg644">Εμείς, όμως, δίνουμε μάχες και στα πλαίσια των συμφωνιών της Ευρωπαϊκής Ένωσης με τρίτες χώρες, όπως ο Καναδάς και η Νότιος Αφρική, όπου για τη φέτα, για παράδειγμα, προβλεπόταν μετά τη μεταβατική πενταετία να μπορούν να κυκλοφορούν ως «φέτα Νότια Αφρικής» και «φέτα Καναδά» ή «feta style», «τύπου φέτας», ενώ εμείς καταφέραμε να δεσμευθεί η Ευρωπαϊκή Επιτροπή για την αναθεώρηση της συμφωνίας πριν τη λήξη της πενταετίας, με στόχο την πλήρη κατάργηση της χρήσης του όρου «φέτα» για τα λευκά τυριά τους. Δηλαδή, μιλάμε για πλήρη απαγόρευση της χρήσης του όρου «φέτα».</seg>
                    <seg xml:id="ParlaMint-GR_2017-01-18-S1-commons.seg645">Επειδή υπάρχουν αμφισβητίες, καταθέτω τη σχετική συμφωνία που έχουμε συνυπογράψει στη διάθεσή σας.</seg>
                    <seg xml:id="ParlaMint-GR_2017-01-18-S1-commons.seg646">Πληρωμές του ΕΛΓΑ: Απευθύνομαι προς τους φίλους αγρότες - έτσι μου αρέσει να τους αποκαλώ - για να τους υπενθυμίσω τι είπε πριν από λίγη ώρα ο κ. Μητσοτάκης. «Προωθούμε την ιδιωτικοποίηση της ασφάλισης των αγροτικών προϊόντων». Δηλαδή, πάει η αλληλεγγύη, πάει η κοινωνική συμπεριφορά. Κυρίαρχο δόγμα στην ασφάλιση της αγροτικής παραγωγής από εδώ και πέρα είναι η κερδοσκοπία, στον χώρο των αγροτών που πραγματικά όλοι έχουμε χρέος να υπερασπιστούμε τον μόχθο τους.</seg>
                    <seg xml:id="ParlaMint-GR_2017-01-18-S1-commons.seg647">Εμείς, λοιπόν, κάναμε πληρωμές. Όντως, το 2016, που ήταν μία δύσκολη χρονιά, ξεπεράσαμε κάθε προηγούμενο. Μας έρχεται ένα 2017 που, από ό,τι φαίνεται, είναι πάρα πολύ δύσκολο. Έχουμε ζημιές αυτή την περίοδο και μάλιστα έχουμε και το μεγάλο πρόβλημα της εκτίμησης των ζημιών. Ήδη ξεκινήσαμε τη διαδικασία της πρόσληψης έκτακτου προσωπικού που θα πάει μαζί με τους υπάρχοντες εκτιμητές, για να μπορέσουμε να αποζημιώσουμε όσο γίνεται πιο έγκαιρα τους αγρότες.</seg>
                    <seg xml:id="ParlaMint-GR_2017-01-18-S1-commons.seg648">Έχουν προκύψει πολλές ζημιές, τόσο στη φυτική όσο και στη ζωική παραγωγή και ιδιαίτερα στην αιγοπροβατοτροφία. Αναφέρομαι ιδιαίτερα στους αιγοπροβατοτρόφους, διότι έδωσαν μάχες αυτή την ώρα μέσα στα λαγούμια που είχε δημιουργήσει το χιόνι στις στάνες τους, για να κρατήσουν όρθια τα κοπάδια τους.</seg>
                    <seg xml:id="ParlaMint-GR_2017-01-18-S1-commons.seg649">Μάλιστα, έχουμε δώσει κι ένα ραντεβού αύριο. Θα τους επισκεφθώ στις μονάδες τους. Είναι απόλυτο το χρέος μας να τους στηρίξουμε.</seg>
                    <seg xml:id="ParlaMint-GR_2017-01-18-S1-commons.seg650">Ρευστότητα του χώρου: Μίλησε τόσο η κ. Γεννηματά όσο και ο κ. Μητσοτάκης για χρηματοδοτική ασφυξία. Ποιοι μίλησαν; Μίλησαν αυτοί που κατήργησαν την αγροτική πίστη, αυτοί που χάρισαν την Αγροτική Τράπεζα. Κι ερχόμαστε εμείς μέσα σε αυτές τις δύσκολες συνθήκες, με μεγάλη προσπάθεια, με πολλές δυσκολίες, να θεσμοθετήσουμε την κάρτα του αγρότη με την οποία πραγματικά θα υπάρξει ρευστότητα για ένα εξάμηνο, χρησιμοποιώντας τη βασική ενίσχυση. Έχετε ακούσει εσείς επιτόκιο στον αγροτικό χώρο που να κυμαίνεται γύρω στο 4%; Ειλικρινά, εκπλήσσομαι γιατί προσπαθούμε να λύσουμε ένα μεγάλο πρόβλημα, πόσο μάλλον και στο κομμάτι το επενδυτικό, που έχουμε έρθει σε επαφή με την Ευρωπαϊκή Τράπεζα Επενδύσεων. Ήδη ετοιμάζουμε συγκεκριμένο πρόγραμμα που να έχει σχέση με το Πρόγραμμα Αγροτικής Ανάπτυξης, για την πιο εύκολη υλοποίησή του. Άρα μη μιλάτε εσείς για σκοινί στο σπίτι του κρεμασμένου!</seg>
                    <seg xml:id="ParlaMint-GR_2017-01-18-S1-commons.seg651">Αναφέρθηκαν ιδιαίτερα τόσο ο κ. Μητσοτάκης όσο και η κ. Γεννηματά στο Πρόγραμμα Αγροτικής Ανάπτυξης. Εμείς, αγαπητοί συνάδελφοι, βρήκαμε τον Γενάρη του 2015, έναν χρόνο δηλαδή από την ημερομηνία έναρξης της συγκεκριμένης προγραμματικής περιόδου, ένα πρόγραμμα που είχε επιστραφεί λόγω μη ωριμότητας της πρώτης υποβολής του που έγινε τον Ιούλιο του 2014. Το επικαιροποιήσαμε και με τις δικές μας προτάσεις και εγκρίθηκε στο τέλος του 2015.</seg>
                    <seg xml:id="ParlaMint-GR_2017-01-18-S1-commons.seg652">Στον έναν χρόνο εφαρμογής του Προγράμματος, η απορροφητικότητα του δεν είναι αυτή που είπε ο κ. Μητσοτάκης. Λάθος τον πληροφόρησαν. Κι αν θέλει αύριο να του στείλω τα σχετικά στοιχεία. Έφτασε στα 650 εκατομμύρια ευρώ, δηλαδή ποσοστό 17%, το οποίο αποτελεί ρεκόρ για όλα τα έως τώρα προγράμματα στον πρώτο χρόνο εφαρμογής τους.</seg>
                    <seg xml:id="ParlaMint-GR_2017-01-18-S1-commons.seg653">Ο χρόνος δεν μου επιτρέπει να επεκταθώ. Αν αρχίσω και αναφερθώ στις προκηρύξεις από το Πρόγραμμα...</seg>
                </u>
                <u xml:id="ParlaMint-GR_2017-01-18-S1-commons.u52" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg654">Κύριε Υπουργέ, άλλα τρία λεπτά μπορώ να σας δώσω, εάν θέλετε. Τα υπόλοιπα συμμαζέψτε τα να τα πείτε στη δευτερολογία σας, για να κλείσουμε.</seg>
                </u>
                <u xml:id="ParlaMint-GR_2017-01-18-S1-commons.u53" ana="#regular" who="#ΑΠΟΣΤΟΛΟΥ_ΔΗΜΗΤΡΙΟΥ_ΕΥΑΓΓΕΛΟΣ">
                    <seg xml:id="ParlaMint-GR_2017-01-18-S1-commons.seg655">Κύριε Πρόεδρε, υπάρχουν πάρα πολλά μέτρα και δράσεις που πραγματικά είναι όχι απλά ανάσα, αλλά κυρίως εργαλεία για τη στήριξη του αγροτικού χώρου.</seg>
                    <seg xml:id="ParlaMint-GR_2017-01-18-S1-commons.seg656">Για παράδειγμα, το μέτρο που αφορά τους γεωργικούς συμβούλους. Χίλιους γεωτεχνικούς θα στείλουμε στην επόμενη πενταετία μέσα στις τριακόσιες δομές που θα δημιουργηθούν στην επαρχία. Με ποιον στόχο; Να υπάρχει δίπλα ο γεωπόνος εφαρμογών, ο γεωτεχνικός εφαρμογών, ο γεωπόνος στο χωράφι, ο κτηνίατρος στον στάβλο. Αυτό θα το κάνουμε. Είναι απόλυτη ανάγκη, γιατί εγκαταλείφθηκε ο αγροτικός χώρος από τον φυσικό του σύμβουλο, από τον επιστήμονά του. Τελικά, ποιος παρέχει σήμερα συμβουλές για τα γεωργικά στον αγροτικό χώρο; Τα καταστήματα εμπορίας γεωργικών φαρμάκων! Έχουμε υπολογίσει τι επιπτώσεις στο κόστος τους έχει η συγκεκριμένη διαδικασία;</seg>
                    <seg xml:id="ParlaMint-GR_2017-01-18-S1-commons.seg657">Ανέφερε ο κ. Μητσοτάκης ότι θα καταργήσει τον νόμο - πλαίσιο για τους συνεταιρισμούς. Αυτό να το πείτε και στους συνεταιριστές τους δικούς σας. Διότι προχθές είχα μία συνάντηση. Πήραμε μία πρωτοβουλία και καλέσαμε τους τριάντα μεγαλύτερους από πλευράς κύκλου εργασιών συνεταιρισμούς, για να δούμε τι θα κάνουμε με τον νόμο - πλαίσιο, αλλά και για να αναλάβουν και οι ίδιοι τις ευθύνες τους. Ιδιαίτερα οι ίδιοι ζήτησαν τη δική μας βοήθεια. Διότι τα προβλήματα είναι πάρα πολλά. Δεν άκουσα να αναφέρει ο κ. Μητσοτάκης τι θα γίνει με το μεγάλο πρόβλημα υπερχρέωσης του συνεταιριστικού χώρου, που ξεπερνάει τα 2,5 δισεκατομμύρια ληξιπρόθεσμων οφειλών προς την «κακή» τράπεζα, προς την Τράπεζα Πειραιώς, προς τα ασφαλιστικά ταμεία, προς το δημόσιο. Πώς θα λυθούν αυτές οι υποχρεώσεις, όταν μάλιστα την ίδια ώρα υπάρχει η απειλή των πλειστηριασμών μιας περιουσίας σημαντικής, πόσο μάλλον αυτής που αφορά τον αγροτικό χώρο, που δεν θέλουμε να τη χάσουμε; Τι θα κάνουμε στον καταλογισμό που μας έχει επιβληθεί, να ανακτήσουμε 450 εκατομμύρια από τους συνεταιρισμούς τους συγκεκριμένους, και απειλεί η Ευρωπαϊκή Επιτροπή;</seg>
                    <seg xml:id="ParlaMint-GR_2017-01-18-S1-commons.seg658">Αυτά είναι τα προβλήματα. Κι εμείς από τη δική μας πλευρά έχουμε καλέσει τους φορείς του συνεταιριστικού χώρου να συζητήσουμε.</seg>
                    <seg xml:id="ParlaMint-GR_2017-01-18-S1-commons.seg659">Μάλιστα μην ξεχνάτε και εσείς που συμμετέχετε στην Επιτροπή Παραγωγής και Εμπορίου ότι έχουμε συζητήσει και έχουμε δεσμευθεί να γίνει μια συζήτηση από κοινού με βάση τις θέσεις των κομμάτων πάνω σε αυτά τα μεγάλα προβλήματα.</seg>
                    <seg xml:id="ParlaMint-GR_2017-01-18-S1-commons.seg660">Μιας και ανέφερα, αγαπητοί συνάδελφοι, για το τι κάνουμε εμείς από πλευράς στρατηγικής για τον χώρο, θέλω να υπενθυμίσω στους συμμετέχοντες στην Επιτροπή Παραγωγής και Εμπορίου ότι στις 15 Δεκεμβρίου παρουσιάσαμε το σχέδιό μας για την ανταγωνιστικότητα όπως έχει κατατεθεί στους Θεσμούς και τουλάχιστον αυτό που εμείς πήραμε ήταν ότι υπήρξε από την πλευρά τους, ιδιαίτερα των κομμάτων που είναι υπέρ της ευρωπαϊκής πορείας της χώρας, μία θετική αποδοχή και τους ευχαριστήσαμε γι' αυτό.</seg>
                    <seg xml:id="ParlaMint-GR_2017-01-18-S1-commons.seg661">Άρα βλέπετε, κάνουμε μια μεγάλη προσπάθεια. Ήδη τα στοιχεία δείχνουν ότι ο αγροτικός χώρος πηγαίνει καλά.</seg>
                    <seg xml:id="ParlaMint-GR_2017-01-18-S1-commons.seg662">Αγαπητοί συνάδελφοι, αφήστε αυτούς τους τόνους για έναν χώρο που πραγματικά τον έχει ανάγκη η χώρα μας. Γιατί έχει τις δυνατότητες να αποτελέσει το εργαλείο για την παραγωγική ανασυγκρότηση της χώρας.</seg>
                    <seg xml:id="ParlaMint-GR_2017-01-18-S1-commons.seg663">Εμείς παρά τα όποια προβλήματα, παρά τις κάποιες θεσμικές καθυστερήσεις - δεν έχουμε κανένα πρόβλημα να τις αποδεχθούμε - , έχουμε ορατά αποτελέσματα για τον αγροτικό κόσμο και την ύπαιθρο. Μέσα σε δύο χρόνια βάλαμε μία άλλη σφραγίδα στον αγροτικό χώρο, μία άλλη σφραγίδα στα προβλήματα δεκαετιών.</seg>
                    <seg xml:id="ParlaMint-GR_2017-01-18-S1-commons.seg664">Στην κατεύθυνση αυτή σε διάλογο με τους φορείς του χώρου, σε διάλογο και σε συνεργασία με τα κινήματα, η Κυβέρνηση θα πορευθεί και θα στηρίξει με συνέπεια τους αγρότες, την αγροτική παραγωγή και την ύπαιθρο.</seg>
                    <seg xml:id="ParlaMint-GR_2017-01-18-S1-commons.seg665">Επαναλαμβάνουμε προς τους αγρότες που αυτή την ώρα βρίσκονται στη διαδικασία, στην προσπάθεια να οργανώσουν τις κινητοποιήσεις: Δικό τους θέμα είναι το πώς οι ίδιοι θα οργανωθούν και θα διεκδικήσουν. Υπάρχει, όμως, δίπλα και μία κοινωνία η οποία βλέπει και ακούει. Σε αυτή την προσπάθεια πρέπει οι αγρότες, όπως είχαν μέχρι τώρα, να έχουν και αυτή την ώρα τη συμπαράσταση της υπόλοιπης ελληνικής κοινωνίας.</seg>
                    <seg xml:id="ParlaMint-GR_2017-01-18-S1-commons.seg666">Ευχαριστώ.</seg>
                </u>
                <u xml:id="ParlaMint-GR_2017-01-18-S1-commons.u54" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg667">Ευχαριστούμε.</seg>
                    <seg xml:id="ParlaMint-GR_2017-01-18-S1-commons.seg668">Τον λόγο έχει ο Αναπληρωτής Υπουργός Αγροτικής Ανάπτυξης και Τροφίμων κ. Τσιρώνης.</seg>
                </u>
                <u xml:id="ParlaMint-GR_2017-01-18-S1-commons.u55" ana="#regular" who="#ΤΣΙΡΩΝΗΣ_ΓΕΩΡΓΙΟΥ_ΙΩΑΝΝΗΣ">
                    <seg xml:id="ParlaMint-GR_2017-01-18-S1-commons.seg669">Καλησπέρα, κυρίες και κύριοι.</seg>
                    <seg xml:id="ParlaMint-GR_2017-01-18-S1-commons.seg670">Να χαιρετίσω και εγώ με τη σειρά μου την πρωτοβουλία για τον διάλογο για το μείζον ζήτημα, το αγροτικό, αν και οφείλω να ομολογήσω ότι με λίγες εξαιρέσεις σε κάποιες παρυφές λόγου, ο διάλογος αυτός μάλλον θα απογοητεύσει τις αγρότισσες και τους αγρότες μας. Μπορώ να αναφέρω μία εξαίρεση - να αναφέρουμε και τα καλά - , την ειλικρινή τοποθέτηση του Αρχηγού του Ποταμιού ότι τώρα διαβουλεύονται για να βγάλουν συγκεκριμένες προτάσεις. Αυτό είναι μία ειλικρινής τοποθέτηση, ότι τώρα διαβουλεύονται για να βγάλουν. Γιατί τα άλλα που ακούσαμε, λυπάμαι που το λέω, αλλά όταν ήμασταν φοιτητές τα λέγαμε «κασέτα».</seg>
                    <seg xml:id="ParlaMint-GR_2017-01-18-S1-commons.seg671">Αναρωτιέμαι με ποιους αγρότες μιλάει η κυρία Πρόεδρος της Δημοκρατικής Συμπαράταξης, επειδή εμείς γυρνάμε κάθε μέρα και γυρνάγαμε και πριν κάθε μέρα, δεν γυρνάμε μόνο τώρα. Μάλιστα ακούσαμε και κριτική από κάποιους συνδικαλιστές αγρότες της Αντιπολίτευσης γιατί βγαίνουμε τόσο κοντά, ενώ την ίδια ώρα κάποιοι εδώ πέρα λένε ότι κρυβόμαστε στα γραφεία. Όχι, είμαστε εκεί έξω με τους αγρότες, με όλους τους παραγωγούς και στο σύνολό τους παραδέχονται - και μιλάνε οι ίδιοι οι συνδικαλιστές των κομμάτων σας - ότι τα προβλήματα είναι προβλήματα δεκαετιών. Δεν είναι τωρινά προβλήματα, δεν είναι προβλήματα που, όπως ειπώθηκε, έχουν την σφραγίδα ΣΥΡΙΖΑ - ΑΝΕΛ.</seg>
                    <seg xml:id="ParlaMint-GR_2017-01-18-S1-commons.seg672">Αναφέρω μερικά στοιχεία για να καταλάβουν για τι μιλάμε. Το 1995- μιλάμε για τις χρυσές εποχές τώρα - η αγροτική παραγωγή ήταν 11,7 δισεκατομμύρια, ήταν το 8,1% του ΑΕΠ. Το 2000 ήταν 10,3 δισεκατομμύρια, έπεσε. Ήταν 6,1% του ΑΕΠ. Το 2004- δεν μιλάμε για κρίση - ήταν 9,8 δισεκατομμύρια και 4,7% του ΑΕΠ. Ήταν ήδη το μισό από ό,τι το 1995. Μέσα σε μία δεκαετία χάθηκε το μισό αγροτικό μας εισόδημα σε ποσοστό ΑΕΠ.</seg>
                    <seg xml:id="ParlaMint-GR_2017-01-18-S1-commons.seg673">Το 2008 πήγαμε στο 3,2% του ΑΕΠ και το 2014 πήγαμε στο 3,7% του ΑΕΠ, αλλά βέβαια επειδή είχε καταρρεύσει κατά 25% όλη η οικονομία της χώρας, γιατί από 7 δισεκατομμύρια είχε πέσει στα 6,1 δισεκατομμύρια ο τζίρος, η ακαθάριστη προστιθέμενη αξία παραγωγής το 2014. Μιλάμε για κατάρρευση. Το καταστροφικό 2015 για πρώτη φορά ο τζίρος πήγε στα 6,7 δισεκατομμύρια και ανέβηκε ξανά στο 4,1% του ΑΕΠ.</seg>
                    <seg xml:id="ParlaMint-GR_2017-01-18-S1-commons.seg674">Άρα, για να μιλήσουμε για περιόδους, να θυμίσω ότι την περίοδο 2004-2009 το δημόσιο χρέος της χώρας μας σχεδόν διπλασιάστηκε κατά 120 δισεκατομμύρια. Για να δούμε τι έγιναν αυτά τα χρήματα; Το έλλειμμα αυτά τα χρόνια ήταν 50 δισεκατομμύρια. Τα έφαγε το κράτος που τώρα εσείς υβρίζετε, αυτό που οικοδομήσατε, το πελατειακό κράτος. Πού είναι τα υπόλοιπα 70 δισεκατομμύρια; Σε ποια οικονομία πέσανε;</seg>
                    <seg xml:id="ParlaMint-GR_2017-01-18-S1-commons.seg675">Εκτός από αυτά τα 70 δισεκατομμύρια, άλλα 30 δισεκατομμύρια ήταν τα χρήματα που ήρθαν από την Ευρωπαϊκή Ένωση την ίδια περίοδο. Αυτή, λοιπόν, ακριβώς την περίοδο, που δεν υπήρχε κρίση, η αγροτική μας παραγωγή μειώθηκε κατά 28%. Την ίδια ακριβώς περίοδο μειώθηκε η βιομηχανική μας παραγωγή κατά 21%.</seg>
                    <seg xml:id="ParlaMint-GR_2017-01-18-S1-commons.seg676">Αυτή είναι η προσφορά σας την περίοδο 2004-2009, δηλαδή τα χρόνια εκείνα που δεν υπήρχε κρίση, ούτε η «LEHMAN BROTHERS», ούτε είχαν έρθει οι «καρχαρίες» της Ευρώπης, που λέμε, να μας φάνε. Ήταν τα καλά χρόνια. Τα καλά χρόνια καταστρέψατε την αγροτική παραγωγή.</seg>
                    <seg xml:id="ParlaMint-GR_2017-01-18-S1-commons.seg677">Γι' αυτό, ας αφήσουμε τα κροκοδείλια δάκρυα. Δεν τα λέω αυτά για να εγκαλέσω κανέναν. Το έχω πει ξανά και στο παρελθόν. Εάν πρέπει να αναζητούμε τις αιτίες, δεν τις αναζητούμε για να κατηγορήσουμε κάποιον και να γινόμαστε εισαγγελείς. Τις αναζητούμε για να βρούμε τη σωστή λύση.</seg>
                    <seg xml:id="ParlaMint-GR_2017-01-18-S1-commons.seg678">Γιατί όταν οι ίδιοι οι αγρότες και οι αγρότισσές μας, μας λένε ότι το πρόβλημα είναι παλιό, αυτό πρέπει να το γνωρίζετε και να το γνωρίζουμε, εάν θέλουμε να βρούμε λύσεις.</seg>
                    <seg xml:id="ParlaMint-GR_2017-01-18-S1-commons.seg679">Θα αναφερθώ τώρα στο συνεταιριστικό κίνημα, γιατί οι πάντες παραδέχονται ότι σήμερα ο μόνος τρόπος για να μπορέσουμε να ξεπεράσουμε τον μικρό κλήρο και το δύσκολο γεωγραφικό ανάγλυφο είναι να ενωθούμε, να κάνουμε ομάδες παραγωγών και συνεταιριστικές επιχειρήσεις.</seg>
                    <seg xml:id="ParlaMint-GR_2017-01-18-S1-commons.seg680">Ξέρετε για ποιο λόγο διστάζουν οι αγρότες και οι αγρότισσες, από ό,τι μας λένε, αυτή τη στιγμή; Διστάζουν γιατί φοβούνται από την παλιά τους αρνητική εμπειρία. Διστάζουν γιατί φοβούνται ότι εάν μπουν θα μπλέξουν. Αυτό μας λένε οι ίδιοι. Σε εσάς δεν το λένε; Άντε να τους πείσετε λοιπόν εσείς ότι δεν ισχύει. Γιατί, εάν μιλήσετε τετ α τετ μαζί τους και όχι βάσει αυτών που γράφουν οι λογογράφοι, θα δείτε γιατί δεν μπαίνουν και ωρύονται για το συνδικαλιστικό κίνημα.</seg>
                    <seg xml:id="ParlaMint-GR_2017-01-18-S1-commons.seg681">Δεν είναι εύκολο, σας πληροφορώ. Γιατί οι ίδιοι οι πρόεδροι, οι οποίοι ανέλαβαν τώρα, που δεν έχουν καμμία ευθύνη για την παλιά διαφθορά, οι άνθρωποι αυτή τη στιγμή καλούνται να καλύψουν αμαρτίες του παρελθόντος.</seg>
                    <seg xml:id="ParlaMint-GR_2017-01-18-S1-commons.seg682">Αυτά είναι προβλήματα. Δεν είναι ότι ξαφνικά, με το μαγικό ραβδάκι θα έρθει κάποιος πολιτικός και θα τάξει ότι θα γίνει συνεταιριστικό κίνημα από το μηδέν. Θέλει δουλειά για να πείσουμε αυτούς τους ανθρώπους. Πρέπει να είμαστε κοντά τους για να τους πείσουμε, να τους εξηγήσουμε ότι είναι αναγκαιότητα.</seg>
                    <seg xml:id="ParlaMint-GR_2017-01-18-S1-commons.seg683">Να αναφερθούμε και σε ορισμένα αντικειμενικά προβλήματα, τα οποία ξεχάστηκαν σε αυτή την Αίθουσα. Οι ίδιοι οι αγρότες μας λένε ότι το μείζον πρόβλημα σήμερα στους κτηνοτρόφους - και αναφέρομαι στο παράδειγμα του τομέα μου - είναι οι σταβλικές εγκαταστάσεις, ένα πρόβλημα που χρονίζει δεκαετίες, αλλά είμαστε σε πάρα πολύ καλό δρόμο να το λύσουμε τώρα, όχι να το λύσουμε κάποτε. Είναι ένα πρόβλημα που έχει μηδενικό κόστος. Γιατί δεν το λύσατε εσείς, λοιπόν;</seg>
                    <seg xml:id="ParlaMint-GR_2017-01-18-S1-commons.seg684">Να αναφερθούμε στις ελληνοποιήσεις. Οι ελληνοποιήσεις δεν είναι ένα εύκολο πρόβλημα. Ελληνοποίηση γίνεται και στο μαντρί και στο σφαγείο και στο κρεοπωλείο. Είναι ένα σύνθετο πρόβλημα, ένα πρόβλημα το οποίο κάποτε βόλευε και κάποιες ή κάποιους «επιδοτησάκηδες» αγρότες, όπως τους λένε, οι οποίοι δεν είχαν την παραγωγή αλλά έπαιρναν τις επιδοτήσεις. Όμως, το ζώο δεν ήταν ελληνικό. Γιατί, σας πληροφορώ, ότι ακόμα και σε συνθήκες κρίσης ο Έλληνας καταναλωτής προτιμάει το ελληνικό προϊόν, το εμπιστεύεται καλύτερα. Νομίζει ότι αγοράζει ελληνικό προϊόν, αλλά δεν αγοράζει. Γιατί το αγοράζει ακριβότερα, αλλά το προϊόν δεν είναι ελληνικό αλλά πιθανόν βουλγάρικο.</seg>
                    <seg xml:id="ParlaMint-GR_2017-01-18-S1-commons.seg685">Θα ήθελα τώρα να αναφερθώ στη βιολογική γεωργία. Γιατί άκουσα το ευχολόγιο, τα ελληνικά προϊόντα ξαφνικά, με έναν μαγικό τρόπο, να σαρώσουν στις ξένες αγορές.</seg>
                    <seg xml:id="ParlaMint-GR_2017-01-18-S1-commons.seg686">Σας πληροφορώ ότι εκτός από τη φέτα και την ελιά Καλαμών και δύο, τρία άλλα σπάνια παραδείγματα, μερικές εξαιρέσεις, τα ελληνικά προϊόντα είναι άγνωστα στον διεθνή κατάλογο και στο ξένο εμπόριο. Δεν τα ξέρει ο κόσμος. Δεν θα πλήρωνε κανείς 1 ευρώ παραπάνω για να αγοράσει ελληνικό αντί για γερμανικό λουκάνικο, γιατί δεν έχουμε καταφέρει να το κάνουμε, δεν έχουμε καταφέρει να το βάλουμε μέσα. Αν θέλετε να ξέρετε, για να το βάλει κανείς μέσα, ο πρώτος παράγοντας, βέβαια, είναι η ποιότητα, να είναι κάτι καλύτερο από το άλλο και γευστικά και από πλευράς υγείας.</seg>
                    <seg xml:id="ParlaMint-GR_2017-01-18-S1-commons.seg687">Εδώ, λοιπόν, η βιολογική γεωργία είναι το σημείο - κλειδί, για την οποία τόσα χρόνια δεν έχει γίνει τίποτα. Ενημερώνω, λοιπόν, ότι φέτος για πρώτη φορά στο πρόγραμμα βάζουμε 100 εκατομμύρια -66 εκατομμύρια για τη γεωργία και 34 εκατομμύρια για την κτηνοτροφία - τα οποία είναι ακριβώς για τη μετατροπή του αγρότη που δεν είναι τώρα βιοκαλλιεργητής και θέλει να γίνει. Υπάρχουν, φυσικά, τα άλλα 343 εκατομμύρια, τα οποία είναι για τη διατήρηση της βιολογικής γεωργίας.</seg>
                    <seg xml:id="ParlaMint-GR_2017-01-18-S1-commons.seg688">Πάντως, να ξεκαθαρίσουμε ότι πρώτη φορά υπάρχει μέτρο βιολογικής γεωργίας. Παλιά ήταν απλώς γενικώς μέσα στον κουβά του αγροπεριβαλλοντικού. Το βιολογικό προϊόν έχει ελπίδες στο γερμανικό ράφι, έχει μεγάλες ελπίδες.</seg>
                    <seg xml:id="ParlaMint-GR_2017-01-18-S1-commons.seg689">Να μιλήσουμε για τον ελληνικό σπόρο; Να σας θυμίσω ότι ήταν κάποτε - εδώ βλέπω τον κ. Παπαδόπουλο - η ΚΥΔΕΠ, η Κεντρική Υπηρεσία Διαχείρισης Εγχωρίων Προϊόντων, που έδινε σπόρο εξαιρετικής ποιότητας στον βαμβακοπαραγωγό μας;</seg>
                </u>
                <u xml:id="ParlaMint-GR_2017-01-18-S1-commons.u56" ana="#regular" who="#ΠΑΠΑΔΟΠΟΥΛΟΣ_ΑΒΡΑΑΜ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg690">Όλα τα σπόρια!</seg>
                </u>
                <u xml:id="ParlaMint-GR_2017-01-18-S1-commons.u57" ana="#regular" who="#ΤΣΙΡΩΝΗΣ_ΓΕΩΡΓΙΟΥ_ΙΩΑΝΝΗΣ">
                    <seg xml:id="ParlaMint-GR_2017-01-18-S1-commons.seg691">Τώρα όλοι οι σπόροι σχεδόν είναι εισαγόμενοι.</seg>
                    <seg xml:id="ParlaMint-GR_2017-01-18-S1-commons.seg692">Κόπτεσθε, λοιπόν, για την ελληνική παραγωγή χωρίς ελληνικό σπόρο!</seg>
                    <seg xml:id="ParlaMint-GR_2017-01-18-S1-commons.seg693">Ποιος την κατάργησε, λοιπόν; Ο πατέρας του Προέδρου του κ. Μητσοτάκη, τη διέλυσε την ΚΥΔΕΠ.</seg>
                </u>
                <u xml:id="ParlaMint-GR_2017-01-18-S1-commons.u58" ana="#regular" who="#ΚΑΣΑΠΙΔΗΣ_ΔΗΜΟΣΘΕΝΗ_ΓΕΩΡΓΙΟΣ">
                    <seg xml:id="ParlaMint-GR_2017-01-18-S1-commons.seg694">Θα την ξανασυστήσετε;</seg>
                </u>
                <u xml:id="ParlaMint-GR_2017-01-18-S1-commons.u59" ana="#regular" who="#ΤΣΙΡΩΝΗΣ_ΓΕΩΡΓΙΟΥ_ΙΩΑΝΝΗΣ">
                    <seg xml:id="ParlaMint-GR_2017-01-18-S1-commons.seg695">Μακάρι να συστήσουμε υγιείς οργανισμούς.</seg>
                    <seg xml:id="ParlaMint-GR_2017-01-18-S1-commons.seg696">Αν διαβάσετε την έκθεση McKinsey, μιλάει για υγιείς κρατικούς οργανισμούς, γιατί υπάρχουν τέτοιοι οργανισμοί και σε άλλες χώρες. Εσείς θέλετε να πάτε τα πάντα στον άγριο νεοφιλελευθερισμό.</seg>
                    <seg xml:id="ParlaMint-GR_2017-01-18-S1-commons.seg697">Να μιλήσουμε για τη διάλυση των δομών ελέγχου; Ξαφνικά ανακαλύψατε ότι έχουμε πρόβλημα με τις δομές ελέγχου. Σας λέω, λοιπόν, ότι αυτή τη στιγμή στη Βουλγαρία - φαίνεται ότι εκεί είναι κρατιστές ακόμα - έχουν τριάντα κτηνιάτρους μόνο για την οζώδη δερματοπάθεια. Τριάντα στο Υπουργείο τους! Εμείς για όλες τις ζωονόσους είχαμε μέχρι πρόσφατα μια προϊσταμένη και υπήρχαν και άλλοι δύο. Πήγαιναν έξω σε συσκέψεις και για να μην πάει μόνη της, πήγαινε μαζί και ο γενικός διευθυντής και ο γραμματέας, για να φαίνονται τρεις και να μη γινόμαστε ρεζίλι. Δεν μπορούν να πιστέψουν οι Ευρωπαίοι ότι το έργο που γίνεται, γίνεται από έναν.</seg>
                    <seg xml:id="ParlaMint-GR_2017-01-18-S1-commons.seg698">Εσείς, όμως, εξακολουθείτε το παραμύθι της αποκρατικοποίησης. Θέλετε να διαλύσουμε τις κρατικές δομές, να δαιμονοποιούμε τους υπαλλήλους. Πείτε μου, λοιπόν, σε ποιον θα απευθύνονται αυτές οι αγρότισσες και οι αγρότες μας όταν έχουν πρόβλημα, όταν θέλουμε τα πάντα να τα κάνουμε ιδιωτικά.</seg>
                </u>
                <u xml:id="ParlaMint-GR_2017-01-18-S1-commons.u60" ana="#regular" who="#ΚΑΣΑΠΙΔΗΣ_ΔΗΜΟΣΘΕΝΗ_ΓΕΩΡΓΙΟΣ">
                    <seg xml:id="ParlaMint-GR_2017-01-18-S1-commons.seg699">Δύο χρόνια είστε στην κυβέρνηση!</seg>
                </u>
                <u xml:id="ParlaMint-GR_2017-01-18-S1-commons.u61" ana="#regular" who="#ΤΣΙΡΩΝΗΣ_ΓΕΩΡΓΙΟΥ_ΙΩΑΝΝΗΣ">
                    <seg xml:id="ParlaMint-GR_2017-01-18-S1-commons.seg700">Πείτε μου ποια χώρα θα καταφέρει…</seg>
                    <seg xml:id="ParlaMint-GR_2017-01-18-S1-commons.seg701">Εντάξει, ευχαριστώ πολύ για το αστείο!</seg>
                </u>
                <u xml:id="ParlaMint-GR_2017-01-18-S1-commons.u62" ana="#regular" who="#ΚΑΣΑΠΙΔΗΣ_ΔΗΜΟΣΘΕΝΗ_ΓΕΩΡΓΙΟΣ">
                    <seg xml:id="ParlaMint-GR_2017-01-18-S1-commons.seg702">Δέκα χιλιάδες προσλήψεις και κανένας γεωτεχνικός!</seg>
                </u>
                <u xml:id="ParlaMint-GR_2017-01-18-S1-commons.u63" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg703">Ήρεμα, να μην εξελίσσεται διάλογος!</seg>
                </u>
                <u xml:id="ParlaMint-GR_2017-01-18-S1-commons.u64" ana="#regular" who="#ΤΣΙΡΩΝΗΣ_ΓΕΩΡΓΙΟΥ_ΙΩΑΝΝΗΣ">
                    <seg xml:id="ParlaMint-GR_2017-01-18-S1-commons.seg704">Θα τελειώσω, κύριε Πρόεδρε, με το εργαλείο...</seg>
                </u>
                <u xml:id="ParlaMint-GR_2017-01-18-S1-commons.u65" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg705">Όχι, με την άνεσή σας ολοκληρώστε. Μπορείτε να ενσωματώσετε και τον χρόνο από τη δευτερολογία σας, για να κλείσει ο Υπουργός στο τέλος.</seg>
                </u>
                <u xml:id="ParlaMint-GR_2017-01-18-S1-commons.u66" ana="#regular" who="#ΤΣΙΡΩΝΗΣ_ΓΕΩΡΓΙΟΥ_ΙΩΑΝΝΗΣ">
                    <seg xml:id="ParlaMint-GR_2017-01-18-S1-commons.seg706">Κύριε Πρόεδρε, ξέρετε, είμαι συνεπής. Πότε δεν καταχρώμαι του χρόνου μου.</seg>
                    <seg xml:id="ParlaMint-GR_2017-01-18-S1-commons.seg707">Ξέρετε πολύ καλά ότι ένας τεράστιος πυλώνας στην Ευρωπαϊκή Ένωση σήμερα είναι η κοινωνική οικονομία. Να θυμίσω, λοιπόν, ότι το νομοσχέδιο για την πραγματική κοινωνική οικονομία, όχι την κρατικοδίαιτη, - γιατί και εσείς είχατε κοινωνική οικονομία, κρατικοδίαιτη - είναι το δικό μας Υπουργείο και η κ. Αντωνοπούλου που το ψήφισε προ ημερών. Είναι τεράστιο εργαλείο αυτή τη στιγμή η κοινωνική οικονομία, για να βοηθηθεί ο αγροτικός κλάδος. Είναι πολύ μεγάλο εργαλείο.</seg>
                    <seg xml:id="ParlaMint-GR_2017-01-18-S1-commons.seg708">Να παρακαλέσω κάτι και κλείνω με αυτό: Μην ασθμαίνοντες, επειδή δεν έχετε προτάσεις, ξαφνικά ανακαλύπτετε και δανείζεστε από τα προγράμματα των Οικολόγων Πράσινων των δεκαετιών, γιατί άκουσα σήμερα έκπληκτος για ομάδες παραγωγών, βιολογικά προϊόντα, Ανανεώσιμες Πηγές Ενέργειας, βιομάζα, βιοαέριο! Δηλαδή θα κάνουμε εμείς τη βιομάζα βιοαέριο και επειδή το είπατε σήμερα ως λεξούλα - τίτλο στη Βουλή, θα βγείτε και θα πείτε ότι ήταν πρότασή σας. Δεν είναι πρότασή σας! Χωροταξία! Είναι προτάσεις από τη δεκαετία του 1980 του Πράσινου Κινήματος αυτές, εφαρμόζονται σε όλες τις χώρες, έχουν γίνει πια καθεστώς. Δεν είναι ρομαντικές, είναι ρεαλιστικές. Απλώς εσείς δεν τις ξέρατε. Όπως, λοιπόν, κάποιος πάλαι ποτέ πρόεδρος και πρωθυπουργός ανακάλυψε τη φράση «πράσινη οικονομία», για να πει και αυτός κατιτίς, το οποίο στην Ευρώπη είναι κοινός τόπος, μη μου βάζετε τώρα τα προγράμματα των Οικολόγων Πράσινων και μου τα παρουσιάζετε για προγράμματα της Νέας Δημοκρατίας.</seg>
                    <seg xml:id="ParlaMint-GR_2017-01-18-S1-commons.seg709">Ευχαριστώ.</seg>
                </u>
                <u xml:id="ParlaMint-GR_2017-01-18-S1-commons.u67" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg710">Κυρίες και κύριοι συνάδελφοι, επιτρέπετε ένα διάλειμμα πεντάλεπτο μέχρι να έρθει και ο Πρωθυπουργός για να ξεκινήσουν οι δευτερολογίες;</seg>
                    <seg xml:id="ParlaMint-GR_2017-01-18-S1-commons.seg711">Έχουν πρωτομιλήσει οι Αρχηγοί, πλην του κ. Καμμένου, που δεν ήταν παρών, και οι δύο αρμόδιοι Υπουργοί. Υπήρχε μεγάλη άνεση στον χρόνο για όσους ήθελαν να τον υπερβούν. Κατατέθηκαν προτάσεις από τα κόμματα και εμπλουτίστηκε η συζήτηση. Ελπίζω στον κύκλο των δευτερολογιών, στον οποίο δεν θα συμμετέχουν όλοι οι Αρχηγοί, κάποιοι δεν θα δευτερομιλήσουν - αυτό θα το δούμε στη διαδικασία - να μπορέσουμε να διεξέλθουμε όλη την ύλη, η οποία έχει τεθεί και ταυτόχρονα αρκετά σύντομα - προσδοκώ κατά τις 17: 30΄ - να έχει κλείσει η σημερινή συνεδρίαση.</seg>
                    <seg xml:id="ParlaMint-GR_2017-01-18-S1-commons.seg712">Παρακαλώ, εν συνεδριάσει περιμένουμε για να ξεκινήσει η διαδικασία των δευτερολογιών.</seg>
                </u>
                <u xml:id="ParlaMint-GR_2017-01-18-S1-commons.u68" ana="#regular" who="#ΠΑΠΑΔΟΠΟΥΛΟΣ_ΑΒΡΑΑΜ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg713">Κύριε Πρόεδρε, να κάνουμε εμείς ερωτήσεις στους Υπουργούς όσο θα περιμένουμε τον Πρωθυπουργό;</seg>
                </u>
                <u xml:id="ParlaMint-GR_2017-01-18-S1-commons.u69" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg714">Κύριε Παπαδόπουλε, ήσασταν και εσείς ομιλητής σήμερα! Μαζί με όλους τους Αρχηγούς και τους Υπουργούς η παρουσία σας ήταν συνεχής και επί της ουσίας! Γνωρίζετε καλά τα θέματα, όπως και άλλοι βέβαια συνάδελφοι.</seg>
                    <seg xml:id="ParlaMint-GR_2017-01-18-S1-commons.seg715">Παρακαλώ καθίστε στις θέσεις σας, κύριοι συνάδελφοι, για να ξεκινήσουμε τη διαδικασία των δευτερολογιών.</seg>
                    <seg xml:id="ParlaMint-GR_2017-01-18-S1-commons.seg716">Στη διαδικασία των δευτερολογιών, εξ όσων γνωρίζω, δύο ή τρεις πολιτικοί αρχηγοί δεν θα συμμετέχουν. Θα το δούμε βέβαια. Σίγουρα θα μιλήσουν ο κ. Τσίπρας, η κ. Γεννηματά και ο κ. Μητσοτάκης, με τους οποίους ξεκινάμε.</seg>
                    <seg xml:id="ParlaMint-GR_2017-01-18-S1-commons.seg717">Δίνω στον λόγο στον Πρωθυπουργό και Πρόεδρο της Κοινοβουλευτικής Ομάδας του Συνασπισμού της Ριζοσπαστικής Αριστεράς, στον κ. Τσίπρα.</seg>
                </u>
                <u xml:id="ParlaMint-GR_2017-01-18-S1-commons.u70" ana="#regular" who="#ΤΣΙΠΡΑΣ_ΠΑΥΛΟΥ_ΑΛΕΞΙΟΣ">
                    <seg xml:id="ParlaMint-GR_2017-01-18-S1-commons.seg718">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2017-01-18-S1-commons.seg719">Κυρίες και κύριοι Βουλευτές, κατά τη διάρκεια της σημερινής συζήτησης για το αγροτικό ζήτημα ακούσαμε πολλά. Ακούσαμε και υποσχέσεις σε σχέση με τους αγρότες, αλλά και άσφαιρη κριτική. Φυσικά υπήρξε και μία γενίκευση σε μία σειρά από ζητήματα.</seg>
                    <seg xml:id="ParlaMint-GR_2017-01-18-S1-commons.seg720">Ας ξεκινήσω, όμως, από το αγροτικό, γιατί αυτό είναι το θέμα της συζήτησής μας.</seg>
                    <seg xml:id="ParlaMint-GR_2017-01-18-S1-commons.seg721">Από τη Νέα Δημοκρατία και το ΠΑΣΟΚ - που ζήτησε τη σημερινή συζήτηση - , τα κόμματα που όμως έχουν και μεγάλες ευθύνες γιατί διαχειρίστηκαν τις τύχες του τόπου για σαράντα και πλέον χρόνια και ιδίως μετά την ένταξη της χώρας στην Ευρωπαϊκή Ένωση ήταν αυτά τα κόμματα που είχαν την ευθύνη και της κατανομής των ενισχύσεων και εξέθρεψαν το θεσμικό πλαίσιο που ευνοούσε τις πελατειακές σχέσεις και έκαναν τη μοιρασιά των επιδοτήσεων και δημιούργησαν κομματικούς φίλους και κατέστρεψαν το συνεταιριστικό κίνημα, ακούσαμε σήμερα κριτική.</seg>
                    <seg xml:id="ParlaMint-GR_2017-01-18-S1-commons.seg722">Επιτρέψτε μου, λοιπόν, να προσπαθήσω να στοιχειοθετήσω και να απαντήσω όσο επιγραμματικά μπορώ σε κάποια από όλα όσα ακούστηκαν.</seg>
                    <seg xml:id="ParlaMint-GR_2017-01-18-S1-commons.seg723">Ξεκινάω από την αλήθεια για τις πληρωμές. Στόχος μας από την πρώτη στιγμή που αναλάβαμε τη διακυβέρνηση ήταν η επίλυση των καταστροφικών προβλημάτων που κληροδότησαν οι προηγούμενες κυβερνήσεις στον αγροτικό χώρο στον τομέα των πληρωμών. Έτσι, από τις αρχές του 2015 μέχρι σήμερα έχουμε πληρώσει - και αυτό δεν επιδέχεται αμφισβήτηση - κοντά στα 3,7 δισεκατομμύρια ευρώ -3.689.000.000 ευρώ για την ακρίβεια - για όλους τους τύπους των ενισχύσεων.</seg>
                    <seg xml:id="ParlaMint-GR_2017-01-18-S1-commons.seg724">Από αυτά, κύριε Μητσοτάκη και κυρία Γεννηματά - δεν είναι στην Αίθουσα - κοντά στο ένα δισεκατομμύριο αφορούσε πληρωμές ενισχύσεων που εκκρεμούσαν από το 2011. Τότε, από όσο γνωρίζουμε, κυβέρνηση δεν ήταν ο ΣΥΡΙΖΑ και οι ΑΝΕΛ. Εσείς ήσασταν τότε κυβέρνηση, είχατε δημιουργήσει τη φιλολογία περί success story.</seg>
                    <seg xml:id="ParlaMint-GR_2017-01-18-S1-commons.seg725">Για ποιον λόγο, λοιπόν, δεν καταφέρνατε τότε να πληρώνετε τα χρήματα αυτά στους αγρότες; Για ποιον λόγο παρατήσατε τους αγρότες στο έλεος του θεού και τώρα έρχεστε και μας εγκαλείτε για την αγροτική μας πολιτική;</seg>
                    <seg xml:id="ParlaMint-GR_2017-01-18-S1-commons.seg726">Μας εγκαλείτε, επειδή δώσαμε - αυτονόητο λέει - εμείς αυτά που χρωστούσατε εσείς από το 2011. Από αυτά τα 3,7 δισεκατομμύρια ευρώ περίπου 1,7 δισεκατομμύρια ευρώ αφορούν σε πληρωμές ενισχύσεων του 2016 και όχι παλιές πληρωμές. Για πρώτη φορά, δηλαδή, μία Κυβέρνηση - καταστροφική, κατά τα άλλα, κατά τα λεγόμενά σας - κάνει το αυτονόητο, αυτό που δεν καταφέρατε να κάνετε ποτέ εσείς, όμως: Να δώσει όλα τα λεφτά στην ώρα τους και να πληρώσει τις ενισχύσεις εντός του έτους, ενισχύσεις που για τους αγρότες είναι πάρα πολύ σημαντικές. Μπορεί να μας εγκαλείτε σήμερα ή να μην το γνωρίζετε, αλλά οι αγρότες το γνωρίζουν. Εσείς το γνωρίζετε, αλλά το αποσιωπάτε.</seg>
                    <seg xml:id="ParlaMint-GR_2017-01-18-S1-commons.seg727">Ταυτόχρονα, πληρώθηκαν 650 εκατομμύρια περίπου που αποτελούσαν ανειλημμένες υποχρεώσεις από κοινοτικά κονδύλια για δημόσια και ιδιωτικά έργα και επενδύσεις τα οποία εκκρεμούσαν από το 2008 και το 2009. Ούτε τότε ήμασταν εμείς κυβέρνηση. Δεν πειράζει, όμως! Το διορθώσαμε και αυτό. Καταστροφείς, κατά τα άλλα!</seg>
                    <seg xml:id="ParlaMint-GR_2017-01-18-S1-commons.seg728">Οι επενδυτές και όχι μόνο οι αγρότες το γνωρίζουν και αυτό, όπως και εσείς θα έπρεπε να το γνωρίζετε, διότι και εκεί είχατε κηρύξει στάση πληρωμών, αλλά κατ' τα άλλα, διαφημίζατε το success story και την αναπτυξιακή σας πολιτική.</seg>
                    <seg xml:id="ParlaMint-GR_2017-01-18-S1-commons.seg729">Δεν μείναμε, ωστόσο, εκεί. Για πρώτη φορά καταβάλλονται στον ίδιο χρόνο αποζημιώσεις από τον ΕΛΓΑ, που μέσα στο 2016 ανήλθαν σε 144 εκατομμύρια ευρώ. Να σας θυμίσουμε πόσα είχαν στην τετραετία αυτή από τον ΕΛΓΑ; Οι αγρότες το γνωρίζουν αυτό, το έχουν δει στις τσέπες τους. Θα έπρεπε να το γνωρίζετε και εσείς.</seg>
                    <seg xml:id="ParlaMint-GR_2017-01-18-S1-commons.seg730">Μέχρι το τέλος του μήνα, όπως σας είπα και στην πρωτολογία μου, θα καταβληθούν πάνω από 160 εκατομμύρια ευρώ, που αντιστοιχούν στην επιστροφή φόρου πετρελαίου. Βεβαίως, να σας προλάβω, αυτό δεν είστε υποχρεωμένοι να το γνωρίζετε, αλλά θα το μάθετε, όπως και ο αγροτικός κόσμος, τις επόμενες δεκαπέντε μέρες. Υπάρχει και κάτι άλλο, ωστόσο, που η Νέα Δημοκρατία και ο κ. Μητσοτάκης εντέχνως ξεχνά. Από τα 617-620 εκατομμύρια ευρώ που εδόθησαν στους χαμηλοσυνταξιούχους εν είδει δέκατης τρίτης σύνταξης σε 1,6 εκατομμύρια χαμηλοσυνταξιούχους, περίπου τα 250 εκατομμύρια - η πλειοψηφία των χρημάτων αυτών, δηλαδή - κατευθύνθηκε στους αγρότες, σε αγροτικές συντάξεις. Το ποσοστό των αγροτών είναι πολύ μεγαλύτερο από το 60% του απόλυτου νούμερου που πήγε για αγροτικές συντάξεις, διότι αντιλαμβάνεστε ότι οι άνθρωποι αυτοί έπαιρναν και παίρνουν συντάξεις πολύ χαμηλότερες και η απόφασή μας ήταν η κατανομή να γίνει αντιστρόφως ανάλογα.</seg>
                    <seg xml:id="ParlaMint-GR_2017-01-18-S1-commons.seg731">Το δεύτερο μέλημά μας ήταν να αμβλύνουμε επιπτώσεις από τους δεδομένους δημοσιονομικούς περιορισμούς οι οποίοι προκύπτουν από τη Συμφωνία του 2015, που η μεγάλη πλειοψηφία σ' αυτή την Αίθουσα είχε ψηφίσει, αλλά σήμερα σηκώνει την παντιέρα της αντίστασης. Το βάρος μας δόθηκε στις φορολογικές και ασφαλιστικές συνταξιοδοτήσεις και επιβαρύνσεις, αλλά και στα οφέλη.</seg>
                    <seg xml:id="ParlaMint-GR_2017-01-18-S1-commons.seg732">Συγκρατήστε λίγα νούμερα μόνο και μόνο για να μην εκτίθεστε. Σε σύνολο πεντακοσίων εβδομήντα επτά χιλιάδων δηλώσεων αγροτικού εισοδήματος, οι πεντακόσιες δεκάξι χιλιάδες δήλωσαν καθαρό εισόδημα έως 5.000 ευρώ, έχοντας θεσπίσει κατά μέσο όρο 9.000-9.500 ευρώ ανάλογα με τα τέκνα το αφορολόγητο.</seg>
                    <seg xml:id="ParlaMint-GR_2017-01-18-S1-commons.seg733">Τι σημαίνει αυτό; Σημαίνει ότι η συντριπτικά μεγάλη πλειοψηφία του αγροτικού κόσμου - πολύ πιο πάνω από το 85%, κοντά στο 90% - δεν επιβαρύνεται.</seg>
                    <seg xml:id="ParlaMint-GR_2017-01-18-S1-commons.seg734">Όταν η μέση εισφορά για τα εισοδήματα είναι κατώτερη αυτών που ίσχυαν ως σήμερα, ελαφρύνεται ή όχι πλειοψηφία του αγροτικού κόσμου; Η απάντηση, λοιπόν, είναι ότι - ήταν απολύτως ορθό αυτό που είπα στην πρωτομιλία μου - το 85% των επαγγελματιών αγροτών από το συνδυασμό ασφαλιστικού και φορολογικού θα βγουν ωφελημένοι.</seg>
                    <seg xml:id="ParlaMint-GR_2017-01-18-S1-commons.seg735">Όμως, βεβαίως, υπάρχει και ένα ποσοστό μικρό, δεν αντιλέγω, η μειοψηφία, που έχει επιβαρύνσεις. Υπάρχει ένα 5% που δηλώνουν μεγάλα εισοδήματα. Όλως περιέργως, σε αυτήν τη μειοψηφία ανήκουν, όχι μονάχα οι μεγαλο - εισοδηματίες αγρότες, αλλά και οι μεγαλο - επιδοτούμενοι αγρότες. Εκεί πράγματι υπάρχουν δυσκολίες, διότι για να βγαίνουν τα νούμερα και να υπάρχει ελάφρυνση σε μεγάλη πλειοψηφία, υπήρχε επιβάρυνση εκεί.</seg>
                    <seg xml:id="ParlaMint-GR_2017-01-18-S1-commons.seg736">Έχω την αίσθηση, λοιπόν, ότι για αυτή τη μικρή μειοψηφία του αγροτικού κόσμου έρχεστε σήμερα εδώ να μας κουνήσετε το δάκτυλο, σε σχέση με το φορολογικό και το ασφαλιστικό.</seg>
                    <seg xml:id="ParlaMint-GR_2017-01-18-S1-commons.seg737">Δεν ισχυρίζομαι ότι μετά το φορολογικό και το ασφαλιστικό η μεγάλη πλειοψηφία, αυτό το 85%, δεν έχει πια προβλήματα να αντιμετωπίσει ή δεν έχει λόγους για να κινητοποιείται ή δεν έχει αιτήματα. Αντίθετα. Όμως, να λέμε «τα σύκα σύκα και τη σκάφη σκάφη». Ποια ήταν η πολιτική που τους ευνόησε πέρσι και το κορυφαίο ζήτημα των κινητοποιήσεών τους, το οποίο λύθηκε, και οι υποσχέσεις μας που έγιναν δεσμεύσεις και πράξεις; Ποια είναι μία σειρά από κρίσιμα ζητήματα που έχουμε και που μαζί τους και εμείς να σκύψουμε για να τα λύσουμε, δεδομένων όμως των συνθηκών; Το λέω γιατί κινούμαστε μέσα σε ένα πλαίσιο, ας μην το ξεχνάμε αυτό.</seg>
                    <seg xml:id="ParlaMint-GR_2017-01-18-S1-commons.seg738">Επίσης, ας μην ξεχνάμε ότι κάποιοι που καμώνονταν τους εκπροσώπους των αγροτών, όταν δίναμε τη μεγάλη μάχη της διαπραγμάτευσης, ερχόντουσαν εδώ και διαδήλωναν και δήλωναν τη συμμετοχή τους υπέρ του «ναι» στο δημοψήφισμα. Μην τα ξεχνάμε αυτά.</seg>
                    <seg xml:id="ParlaMint-GR_2017-01-18-S1-commons.seg739">Ταυτόχρονα, μην ξεχνάμε ότι με την παρέμβασή μας στο ασφαλιστικό διασώζουμε ένα σύστημα το οποίο ήταν υπό κατάρρευση - είναι κοινή άποψη αυτό, όλοι είχαμε ομονοήσει - , διότι δεν θα υπήρχε καν κατώτατη σύνταξη αγροτών σε δέκα χρόνια. Γλιτώσαμε, λοιπόν, το ασφαλιστικό των αγροτών από κατάρρευση, εξαιτίας του γεγονότος ότι κάποιοι σωτήρες ήρθαν να μας σώσουν με το PSI! Γι' αυτό οδηγηθήκαμε στην κατάρρευση. Μην τα ξεχνάμε αυτά. Πάμε παρακάτω.</seg>
                    <seg xml:id="ParlaMint-GR_2017-01-18-S1-commons.seg740">Κυρίες και κύριοι συνάδελφοι, για να μην αρχίσουμε να απαριθμούμε όλα τα προϊόντα της χώρας με συγκριτικά πλεονεκτήματα ανά περιφέρεια και να λαϊκίζουμε με τοπωνύμια, θα σας πω ότι μέσα στους επόμενους τέσσερις μήνες προκηρύσσονται προγράμματα από το Πρόγραμμα Αγροτικής Ανάπτυξης 2014-2020 άνω του 1,5 δισεκατομμυρίου ευρώ. Κάποια μάλιστα από αυτά είναι ήδη σε δημόσια διαβούλευση.</seg>
                    <seg xml:id="ParlaMint-GR_2017-01-18-S1-commons.seg741">Για τους νέους αγρότες έχει ήδη προκηρυχθεί με τεράστιο ενδιαφέρον πρόγραμμα ύψους 241 εκατομμυρίων ευρώ και τα τοπικά προγράμματα Leader ύψους 376 εκατομμυρίων ευρώ. Για τη βιολογική γεωργία και κτηνοτροφία πρόγραμμα ύψους 443 εκατομμυρίων ευρώ. Για τη μεταποίηση και εμπορία πρόγραμμα ύψους 250 εκατομμυρίων ευρώ. Για τα σχέδια βελτίωσης για επενδύσεις στον αγροτικό τομέα πρόγραμμα ύψους 357 εκατομμυρίων ευρώ. Για την παροχή γεωργικών συμβουλών πρόγραμμα ύψους 120 εκατομμυρίων ευρώ.</seg>
                    <seg xml:id="ParlaMint-GR_2017-01-18-S1-commons.seg742">Όλα τα υπόλοιπα χρηματοδοτικά εργαλεία, εργαλεία ρευστότητας έχουν δρομολογηθεί, ενώ ακόμα και όσα σκοντάφτουν σε δεσμεύσεις συμφωνίας, γίνεται μάχη για να απεγκλωβιστούν. Για ό,τι είναι εφικτό να γίνει, παλεύουμε να γίνει και πιστεύουμε ότι θα τα καταφέρουμε να γίνει.</seg>
                    <seg xml:id="ParlaMint-GR_2017-01-18-S1-commons.seg743">Επειδή, όμως, ορισμένοι ξεχνούν και στην προσπάθειά τους να γίνουν αρεστοί για μικροπολιτικούς, ψηφοθηρικούς λόγους μιλούν για χρηματοδοτικά εργαλεία και ρευστότητα από τις τράπεζες, θα ήθελα να σας ρωτήσω το εξής: Μήπως εννοείτε για τη ρευστότητα που θα μπορούσε να παράσχει η Αγροτική Τράπεζα, την οποία μέσα σε μια νύχτα η Κυβέρνηση της Νέας Δημοκρατίας και του ΠΑΣΟΚ αποφάσισε να περάσει σε μία ιδιωτική, αφού την είχατε φεσώσει, εκτός των άλλων, με 240 εκατομμύρια ευρώ, δανεικά και αγύριστα, από τα κόμματά σας.</seg>
                    <seg xml:id="ParlaMint-GR_2017-01-18-S1-commons.seg744">Aντί, λοιπόν, να πάνε αυτά τα χρήματα στην ενίσχυση της αγροτικής παραγωγής, τα κάνατε καπνό στις τσέπες και στα ταμεία των χρεοκοπημένων κομμάτων και σε προεκλογικές εκδηλώσεις.</seg>
                    <seg xml:id="ParlaMint-GR_2017-01-18-S1-commons.seg745">Οι ίδιοι οι αγρότες γνωρίζουν ότι πάγια αιτήματα και στρεβλώσεις τριάντα και σαράντα ετών είναι εξαιρετικά δύσκολο να λυθούν μέσα σε σύντομο χρονικό διάστημα και χρειάζεται μια συνολική συζήτηση για την αλλαγή του παραγωγικού μοντέλου και για τις προτεραιότητές μας σε έναν εθνικό σχεδιασμό σε βάθος χρόνου για την παραγωγική ανασυγκρότηση.</seg>
                    <seg xml:id="ParlaMint-GR_2017-01-18-S1-commons.seg746">Όμως, κύριε Μητσοτάκη, είναι θράσος και υπερβολή από πλευρά σας να λέτε ότι είμαστε κρυμμένοι και δεν τολμάμε να συνομιλήσουμε με τους αγρότες. Ήμουν ο πρώτος Πρωθυπουργός, μετά τη Μεταπολίτευση, που τους κάλεσα στο Μαξίμου - δεν υπήρξε άλλος - στη μέση αγροτικών κινητοποιήσεων. Ούτε λάστιχα σκάσαμε εμείς ούτε κολπάκια κάναμε με τις αστυνομικές δυνάμεις.</seg>
                    <seg xml:id="ParlaMint-GR_2017-01-18-S1-commons.seg747">Τους κάλεσα στο Μαξίμου, συζητήσαμε δυο φορές, πήγα ξανά και τους βρήκα, κάποιους από αυτούς, κουβεντιάσαμε. Οργανώσανε κάποιοι δικοί σας κινητοποιήσεις. Καλοδεχούμενες είναι οι κινητοποιήσεις. Δεν τη φοβόμαστε εμείς την κινητοποίηση και την πάλη του απλού, λαϊκού κόσμου. Υπάρχουν πάντοτε και εγκάθετοι, αλλά δεν το φοβόμαστε εμείς αυτό. Αυτά βεβαίως οφείλω να τα επισημάνω.</seg>
                    <seg xml:id="ParlaMint-GR_2017-01-18-S1-commons.seg748">Σας χρωστάω, όμως, μερικές ακόμα απαντήσεις, κύριε Μητσοτάκη και κυρία Γεννηματά, γιατί προφανώς η συζήτησή σας δεν έμεινε μονάχα στα θέματα της αγροτικής πολιτικής και οφείλω να δώσω κάποιες απαντήσεις.</seg>
                    <seg xml:id="ParlaMint-GR_2017-01-18-S1-commons.seg749">Σας άκουσα να με εγκαλείτε εμένα προσωπικά, πρώτη η κ. Γεννηματά, αργότερα αμέσως εσείς, για το ζήτημα του ΔΟΛ. Γιατί ακριβώς, αγαπητοί μου συνάδελφοι, κύριε Μητσοτάκη και κύρια Γεννηματά, μιλάτε; Θέλετε να λογαριαστούμε; Θέλετε να μου εξηγήσετε γιατί ακριβώς με εγκαλείτε και τι ακριβώς ζητάτε; Ποιο ακριβώς είναι το αίτημά σας; Δεν κατάλαβα ποιο είναι το αίτημα σας.</seg>
                    <seg xml:id="ParlaMint-GR_2017-01-18-S1-commons.seg750">Επί ενάμιση χρόνο τώρα ένα ιστορικό και έγκυρο συγκρότημα έχει καταντήσει να είναι στα όρια του κίτρινου τύπου και με έχει στοχοποιήσει προσωπικά δεκάδες φορές στην πρώτη σελίδα. Είναι από αυτές τις σελίδες που άλλες φορές αρέσκεστε, κύριε Μητσοτάκη, να έρχεστε εδώ και να τις επιδεικνύετε. Ενάμιση χρόνο τώρα στη Βουλή μια με τον Αρκά μια με κανένα στίχο του Ελύτη και μια με το editorial των «ΝΕΩΝ» έρχεστε.</seg>
                </u>
                <u xml:id="ParlaMint-GR_2017-01-18-S1-commons.u71" ana="#regular" who="#ΜΗΤΣΟΤΑΚΗΣ_ΚΩΝΣΤΑΝΤΙΝΟΥ_ΚΥΡΙΑΚΟΣ">
                    <seg xml:id="ParlaMint-GR_2017-01-18-S1-commons.seg751">Μάλλον χάλασε η συμφωνία.</seg>
                </u>
                <u xml:id="ParlaMint-GR_2017-01-18-S1-commons.u72" ana="#regular" who="#ΤΣΙΠΡΑΣ_ΠΑΥΛΟΥ_ΑΛΕΞΙΟΣ">
                    <seg xml:id="ParlaMint-GR_2017-01-18-S1-commons.seg752">Ενάμιση χρόνο τώρα έχει μετατραπεί μια εφημερίδα σοβαρή, αξιόπιστη - με τις διαφωνίες που μπορεί να είχαμε - σαν το άλλο αγαπημένο σας φύλλο, του άλλου του κομιστή αυτού που έπιασαν με τις «μαύρες» σακούλες στα σύνορα Γαλλίας - Ελβετίας.</seg>
                    <seg xml:id="ParlaMint-GR_2017-01-18-S1-commons.seg753">Βγάζει κάθε Κυριακή στα πρωτοσέλιδα λίβελλους εναντίον της Κυβέρνησης, για να κάνετε μετά εσείς δελτία τύπου, και έχει και ένα σπίτι στην Ελβετία, γιατί εκεί διαμένει με την οικογένειά του, με τα λεφτά που έχει βγάλει έξω.</seg>
                    <seg xml:id="ParlaMint-GR_2017-01-18-S1-commons.seg754">Αυτού, του κομιστή, του φίλου σας, του Αναστασιάδη, του Θέμου Αναστασιάδη. Εγώ δεν θα πω ονόματα; Με έχετε για αυτούς που δεν λένε ονόματα;</seg>
                    <seg xml:id="ParlaMint-GR_2017-01-18-S1-commons.seg755">Και έχετε και το θράσος και έρχεστε και μιλάτε;</seg>
                    <seg xml:id="ParlaMint-GR_2017-01-18-S1-commons.seg756">Αυτή, λοιπόν, η εφημερίδα η ιστορική επί ενάμιση χρόνο με προπηλακίζει πολιτικά στα πρωτοσέλιδα ή στις ραδιοφωνικές της εκπομπές, γιατί είναι συγκρότημα, ότι τάχα το σπίτι που μένω με νοίκι - μένω σε νοίκι, ξέρετε - είναι σπίτι κάποιου που πήρα από τον πλειστηριασμό, ενός ανθρώπου που δεν είχε να πληρώσει. Άθλιο ψέμα και κανείς δεν βγήκε να κατηγορήσει τότε. Ή ότι δήθεν δίνω ψεύτικα πόθεν έσχες. Κανείς δεν βγήκε να κατηγορήσει τότε. Άθλιο ψέμα. Ή ότι έχω offshore εταιρείες. Στα πρωτοσέλιδα. Με ποιο σκοπό αυτό το πολιτικό bullying, ο προπηλακισμός από αυτούς που ερχόσασταν εσείς και μας φέρνατε τα πρωτοσέλιδά τους;</seg>
                    <seg xml:id="ParlaMint-GR_2017-01-18-S1-commons.seg757">Για να κάνω το πολύ απλό, κύριε Μητσοτάκη και κυρία Γεννηματά. Για να κάνω το πολύ απλό. Να κάνω ό,τι έκαναν κι όλοι οι προηγούμενοι, να σηκώσω ένα τηλέφωνο και να πάρω έναν τραπεζίτη και να πω «Ό,τι έκαναν τόσα χρόνια οι προηγούμενοι που έδιναν δάνεια με αέρα, δώστε κι εσείς δάνεια με αέρα». Δεν το έκανα, όμως, κι ούτε θα το κάνω!</seg>
                    <seg xml:id="ParlaMint-GR_2017-01-18-S1-commons.seg758">Και ξέρετε κάτι; Μας λέτε ότι δεν έχει σημασία που δεν το κάνατε, αλλά επειδή ένας πρώην Βουλευτής του ΣΥΡΙΖΑ δέχθηκε να συμμετάσχει στην προσπάθεια των εργαζομένων για διάσωση, θέλουμε να κάνουμε καινούργια διαπλοκή και - πώς το είπατε; - «Βόρεια Κορέα». Όταν δικά σας στελέχη μεταπηδούν από τον Τύπο και τη δημοσιογραφία στην πολιτική και από εκεί πίσω, από την πολιτική στον Τύπο και στη δημοσιογραφία, είναι ελεύθερη αγορά. Όταν δικοί μας κάνουν κάτι αντίστοιχο, είναι Βόρεια Κορέα. Αυτά είναι τα μέτρα και τα σταθμά.</seg>
                    <seg xml:id="ParlaMint-GR_2017-01-18-S1-commons.seg759">Πριν από λίγες μέρες ο πρώην εκπρόσωπος Τύπου της Νέας Δημοκρατίας και Υπουργός της Κυβέρνησης Σαμαράς, ο κ. Μιχελάκης, έγινε Διευθυντής στον «ΑΝΤ1». Βγήκαμε εμείς να πούμε ότι μετακόμισε ο «ΑΝΤ1» στη Νέα Δημοκρατία; Ο υιός του κ. Ψυχάρη ήταν διπλωματικός σύμβουλος του κ. Σαμαρά, όταν ήταν Αρχηγός της Αξιωματικής Αντιπολίτευσης και αργότερα συνάδελφός σας στα έδρανα εδώ. Να σας πω κι άλλα παραδείγματα; Η κ. Σπυράκη, ο κ. Καψής. Δεκάδες παραδείγματα μπορώ να σας πω. Όμως, δεν έχει νόημα να μιλήσω για αυτά.</seg>
                    <seg xml:id="ParlaMint-GR_2017-01-18-S1-commons.seg760">Να μιλήσουμε επί της ουσίας και η ουσία είναι ότι τα Μέσα Ενημέρωσης εδώ και χρόνια περνούν μια κρίση δομική, μια κρίση που προηγήθηκε, θα έλεγα, της βαριάς οικονομικής κρίσης σε μεγάλο βαθμό και εξαιτίας της εξέλιξης της τεχνολογίας - διότι σήμερα η ενημέρωση έχει περάσει σε μεγάλο βαθμό στο διαδίκτυο - αλλά βεβαίως και εξαιτίας της πολύ κακής, άθλιας διαχείρισης όλων, όσων ιδιοκτητών εν πάση περιπτώσει, είχαν την ευθύνη. Η αξιοπιστία του χώρου πλήττεται. Ο χώρος συνολικά υποβαθμίζεται, λειτουργεί περισσότερο ως προπαγανδιστικός μηχανισμός και λιγότερο ως πυλώνας αντικειμενικής ενημέρωσης και δημοκρατίας. Και αυτό είναι έλλειμα και για τη δημοκρατία μας. Το χειρότερο είναι ότι με αποκλειστική ευθύνη όσων διαχειρίστηκαν τα οικονομικά, μεγάλων και ιστορικών συγκροτημάτων, κινδυνεύουν εκατοντάδες χιλιάδες εργαζόμενοι να οδηγηθούν στο γκρεμό.</seg>
                    <seg xml:id="ParlaMint-GR_2017-01-18-S1-commons.seg761">Ξέρετε, εμένα αλλά και αυτήν την Κυβέρνηση δεν θα με κατευθύνει στις επιλογές καμμία εκδικητική μανία, διότι είναι προφανές ότι από το συγκεκριμένο συγκρότημα δεν υπήρξε άλλος Πρωθυπουργός στον τόπο, που να εδέχθη τόση πολλή και άδικη κριτική. Δεν μιλάω για την πολιτική κριτική. Μιλάω για το πολιτικό bullying που αναφέρθηκα πιο πριν. Ωστόσο, τα συγκροτήματα με μια ιστορική αναφορά στον τόπο, οι τίτλοι των εφημερίδων και οι εργαζόμενοι είναι κάτι ξέχωρο από όλα αυτά. Και θέλω να το πω και δημόσια από αυτό το Βήμα ότι θα είναι αρνητική εξέλιξη, αν κλείσουν και «ΤΑ ΝΕΑ» και «ΤΟ ΒΗΜΑ», όπως και το «ΕΘΝΟΣ», όπως και ο «ΕΛΕΥΘΕΡΟΣ ΤΥΠΟΣ», όπως ήταν και αρνητική εξέλιξη που έκλεισε η «ΕΛΕΥΘΕΡΟΤΥΠΙΑ», αλλά δεν είδαμε πολλά δάκρυα τότε.</seg>
                    <seg xml:id="ParlaMint-GR_2017-01-18-S1-commons.seg762">Εδώ, όμως, πρέπει να μιλήσουμε ευθέως. Μπορεί η επιθυμία μας να είναι να μην κλείσουν, αλλά μαγικές λύσεις δεν υπάρχουν. Αν βρεθούν επενδυτές που θέλουν να στηρίξουν, να συμβάλουμε στα πλαίσια του νόμου και όπως μπορούμε στα προγράμματα που οι ίδιες οι τράπεζες φαντάζομαι ότι είναι έτοιμες να συζητήσουμε. Αλλά μέχρι στιγμής, επενδυτές δεν υπάρχουν. Η ιδιοκτησία, εξ όσων γνωρίζω, δεν θέλει να βάλει χρήματα. Όμως, οι τράπεζες δάνεια με «αέρα» δεν θα δώσουν όσο υπάρχει αυτή η Κυβέρνηση. Οι εργαζόμενοι, όμως, ζητούν και δικαίως ζητούν λύσεις. Ζητούν να βρεθούν τρόποι, ώστε να μην κλείσουν τα έντυπα, ώστε να έχουν ρευστότητα.</seg>
                    <seg xml:id="ParlaMint-GR_2017-01-18-S1-commons.seg763">Ζητούν όσο διαρκεί η εκκαθάριση - που απ' όσο ξέρω στον ΔΟΛ ξεκινά το επόμενο διάστημα, με βάση τις αποφάσεις των δικαστηρίων, διότι τα δάνεια έχουν καταγγελθεί - να υπάρχει η δυνατότητα να πληρώνονται, αυτονόητο αίτημα από την πλευρά τους, ζητούν να μην απαξιωθούν οι τίτλοι και να μην χαθεί η εμπορική τους αξία.</seg>
                    <seg xml:id="ParlaMint-GR_2017-01-18-S1-commons.seg764">Εμείς έχουμε διάθεση να βοηθήσουμε. Θέλω, όμως, να το ξεκαθαρίσω. Αυτό δεν μπορεί να γίνει και δεν θα γίνει κάτω από το τραπέζι. Δεν θα γίνει με καμμία συνδιαλλαγή, δεν θα γίνει με τους τρόπους που μάθαμε να γίνονται στο παρελθόν. Και γι' αυτόν τον λόγο, δεν μπορεί να γίνει μόνο ή φωτογραφικά ή ένα συγκρότημα. Και δεν μπορεί να γίνει αν δεν βρει τη μεγάλη συναίνεση των πολιτικών κομμάτων, αν όχι όλων, της μεγάλης πλειοψηφίας τους. Αν υπάρχει διακομματική βούληση για τη δημιουργία ενός τέτοιου θεσμικού πλαισίου, που θα αφορά όλους στον Τύπο, εμείς είμαστε διατεθειμένοι να το συζητήσουμε. Αλλά, θέλουμε να συζητήσουμε θεσμικό πλαίσιο ισότητας, που θα αφορά όλες τις επιχειρήσεις του Τύπου. Καθαρές κουβέντες, όλα ανοιχτά, όλα στο φως, μόνο με συναίνεση. Εμείς δεν παίζουμε κάτω από τις κουρτίνες, δεν κάνουμε συνδιαλλαγές και αυτό το γνωρίζει όλη η ελληνική κοινωνία.</seg>
                    <seg xml:id="ParlaMint-GR_2017-01-18-S1-commons.seg765">Και τότε ας αναλάβουν όλοι τις ευθύνες τους και ας πάψουν ορισμένοι να χύνουν κροκοδείλια δάκρυα, ότι δήθεν ενδιαφέρονται για τους εργαζόμενους, διότι άλλα πράγματα ειλικρινά τους ενδιαφέρουν. Τους ενδιαφέρουν τα επικοινωνιακά παιχνίδια.</seg>
                    <seg xml:id="ParlaMint-GR_2017-01-18-S1-commons.seg766">Θέλω λοιπόν, να κλείσω. Σας είπα στην πρωτομιλία μου να πάρετε θέση για μια σειρά ζητήματα. Να πάρετε θέση και για τα θέματα, που αφορούν την οικονομία. Δεν πήρατε. Σας ζήτησα να απαντήσετε για το αν θέλετε περισσότερα μέτρα, όπως ζητάει το Διεθνές Νομισματικό Ταμείο, αν επιμένετε στην άποψη ότι η αποκατάσταση των συλλογικών διαπραγματεύσεων, σύμφωνα με την ευρωπαϊκή κανονικότητα είναι μια αριστερή ιδεοληψία. Δεν απαντήσατε. Ελπίζω να απαντήσετε στη δευτερομιλία σας. Έχει ανάγκη ο πολιτικός διάλογος να υπάρχουν θέσεις, συγκεκριμένες, καθαρές ανάμεσα στα κόμματα.</seg>
                </u>
                <u xml:id="ParlaMint-GR_2017-01-18-S1-commons.u73" ana="#regular" who="#ΜΠΑΛΑΟΥΡΑΣ_ΔΗΜΗΤΡΙΟΥ_ΓΕΡΑΣΙΜΟΣ">
                    <seg xml:id="ParlaMint-GR_2017-01-18-S1-commons.seg767">Και άλλες φορές τους προκαλέσατε και δεν απάντησαν.</seg>
                </u>
                <u xml:id="ParlaMint-GR_2017-01-18-S1-commons.u74" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg768">Κύριε Μπαλαούρα! Παρακαλώ! Τι γίνεται; Έχουμε χαλαρώσει! Σας παρακαλώ!</seg>
                </u>
                <u xml:id="ParlaMint-GR_2017-01-18-S1-commons.u75" ana="#regular" who="#ΤΣΙΠΡΑΣ_ΠΑΥΛΟΥ_ΑΛΕΞΙΟΣ">
                    <seg xml:id="ParlaMint-GR_2017-01-18-S1-commons.seg769">Θέλω σε αυτό το σημείο, κύριε Πρόεδρε, να κάνω μια αναφορά και σε κάποια τα οποία είπε η κ. Γεννηματά. Αναφέρθηκε στην ανάγκη να υπάρξει μια προοδευτική πολιτική - λέει - , στον τόπο, διότι εμείς δεν την ασκούμε. Το ερώτημα, κυρία Γεννηματά, είναι ποια είναι αυτή η πολιτική και με ποιους; Προοδευτική πολιτική ήταν αυτή, η οποία εφαρμόσατε, συγκυβερνώντας με τη Νέα Δημοκρατία από το 2012 έως το 2014; Ήταν προοδευτική πολιτική; Ήταν προοδευτική πολιτική η επιλογή του κ. Βενιζέλου με το PSI να διαλύσει τα ασφαλιστικά ταμεία και τους ομολογιούχους; Ήταν προοδευτική πολιτική η απώλεια του 25% του εθνικού μας πλούτου και η ταύτισή σας με τις πιο ακραίες νεοφιλελεύθερες και δεξιές πολιτικές; Το ότι συγκυβερνούσατε στην κυβέρνηση του κ. Σαμαρά με τον κ. Βορίδη και τον κ. Γεωργιάδη; Για να δούμε και το με ποιους.</seg>
                    <seg xml:id="ParlaMint-GR_2017-01-18-S1-commons.seg770">Είναι προοδευτική πολιτική ότι ήσασταν στο ίδιο Υπουργικό Συμβούλιο με Γραμματέα τον κ. Μπαλτάκο, που φλέρταρε με την Χρυσή Αυγή, η οποία ακόμα και χθες προκάλεσε τον ελληνικό λαό, την ανθρωπιά του και την αλληλεγγύη του προς τους πρόσφυγες και τις αξίες του πηγαίνοντας σε ένα σχολείο στο Πέραμα να τραμπουκίσει παιδάκια δέκα χρονών; Τι αθλιότητα! Ήσασταν μαζί με τον κ. Μπαλτάκο, στο ίδιο Υπουργικό Συμβούλιο. Με ποιους, λοιπόν, η προοδευτική πολιτική;</seg>
                    <seg xml:id="ParlaMint-GR_2017-01-18-S1-commons.seg771">Αυτά, όμως, θα μου πείτε ανήκουν στο χθες. Η επόμενη μέρα; Όλα τα έχει κάνει κακά ο ΣΥΡΙΖΑ όσο είναι στην Κυβέρνηση. Δεν ταυτίζεται με την ίδια άποψη η ευρωπαϊκή σοσιαλδημοκρατία. Είναι δική σας εκτίμηση αυτή. Ανοίγουν δεξιά και αριστερά ζητήματα, αλλά ξέρετε, εμείς έχουμε μια στάση αρχών και αξιών. Μιλάγαμε για απλή αναλογική, είκοσι πέντε - τριάντα χρόνια, γίναμε κυβέρνηση και το φέραμε στη Βουλή. Δεν λέγαμε άλλα χθες και άλλα κάναμε σήμερα.</seg>
                    <seg xml:id="ParlaMint-GR_2017-01-18-S1-commons.seg772">Όταν ήλθε η απλή αναλογική για να ψηφιστεί στη Βουλή, το ίδιο νομοσχέδιο που η κ. Γεννηματά είχε προτείνει πριν από ένα χρόνο με την υπογραφή του κ. Βενιζέλου, τότε στρίψατε διά του αρραβώνος και ταυτιστήκατε με τον κ. Μητσοτάκη, γίνατε για άλλη μια φορά «ουρά» της Νέας Δημοκρατίας. Άρα, λοιπόν, μη μιλάτε για προοδευτική πολιτική, διότι έχετε ευθύνες και οι ευθύνες αυτές δεν παραγράφονται.</seg>
                    <seg xml:id="ParlaMint-GR_2017-01-18-S1-commons.seg773">Εμείς είμαστε εδώ για να συνεχίσουμε μια μεγάλη ιστορική παράδοση και της δημοκρατικής παράταξης και της Αριστεράς που πολλές φορές βρέθηκαν απέναντι, αλλά πολλές φορές ξεχωριστά, σε παράλληλους δρόμους όμως, είχαν τη δυνατότητα μιας στοιχειώδους συνεννόησης για την πορεία του τόπου. Εσείς τα δίνετε όλα στον κ. Μητσοτάκη. Λογαριασμός σας. Ο κόσμος που ακολουθεί ιστορικά την παράταξή σας, όμως, δεν θα σας ακολουθήσει σ' αυτή την παράδοση.</seg>
                </u>
                <u xml:id="ParlaMint-GR_2017-01-18-S1-commons.u76" ana="#regular" who="#ΚΕΓΚΕΡΟΓΛΟΥ_ΑΛΕΞΑΝΔΡΟΥ_ΒΑΣΙΛΕΙΟΣ">
                    <seg xml:id="ParlaMint-GR_2017-01-18-S1-commons.seg774">…(δεν ακούστηκε)</seg>
                </u>
                <u xml:id="ParlaMint-GR_2017-01-18-S1-commons.u77" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg775">Κύριε Κεγκέρογλου, μη σκέφτεστε δυνατά.</seg>
                </u>
                <u xml:id="ParlaMint-GR_2017-01-18-S1-commons.u78" ana="#regular" who="#ΤΣΙΠΡΑΣ_ΠΑΥΛΟΥ_ΑΛΕΞΙΟΣ">
                    <seg xml:id="ParlaMint-GR_2017-01-18-S1-commons.seg776">Ο κ. Μητσοτάκης έρχεται σήμερα εδώ και εμφανίζεται ως ο ιππότης που θα σώσει την οικονομία και τη χώρα. Αλήθεια, κύριε Μητσοτάκη, γιατί κάθε φορά που ανεβαίνετε σ' αυτό το βήμα αναφέρεστε στον κ. Καρανίκα; Τι έχετε μαζί του; Εμένα οι συνεργάτες μου είναι άνθρωποι του λαού. Μπορεί να μην έχουν βγάλει το Χάρβαρντ, όμως δεν είναι ούτε Παπασταύρου, δεν είναι ούτε Χριστοφοράκοι, δεν είναι ούτε «αυτοφωράκηδες», ούτε μου έκαναν ποτέ δώρα τέτοιου είδους.</seg>
                    <seg xml:id="ParlaMint-GR_2017-01-18-S1-commons.seg777">Είναι βαθιά η ταξική αντιπαλότητα που βγάζετε μέσα από τις πολιτικές σας αναφορές.</seg>
                    <seg xml:id="ParlaMint-GR_2017-01-18-S1-commons.seg778">Κλείνοντας, θέλω να σας το πω ευθέως: Έχετε ένα σχέδιο. Το είχατε και στην πρώτη αξιολόγηση, το επαναλαμβάνετε και στη δεύτερη. Το μοναδικό σας σχέδιο είναι: «Βάστα Σόιμπλε και βάστα ΔΝΤ».</seg>
                    <seg xml:id="ParlaMint-GR_2017-01-18-S1-commons.seg779">Δεν θα σας βγει, όχι γιατί θα μας χαριστούν, αλλά γιατί βρισκόμαστε σε μια κρίσιμη, ευαίσθητη γεωπολιτική συγκυρία στην Ευρώπη και στον κόσμο και κανείς δεν θα ποντάρει τα λεφτά του στο «ξήλωμα της κάλτσας» στην Ευρωπαϊκή Ένωση, γιατί όλοι καθόμαστε πάνω στο ίδιο «κλαρί». Το σχέδιό σας είναι καταστροφή, για να έλθετε να εφαρμόσετε την πιο ακραία νεοφιλελεύθερη πολιτική με ξεπούλημα, απολύσεις, κατεδάφιση κοινωνικού κράτους, μειώσεις μισθών και συντάξεων.</seg>
                    <seg xml:id="ParlaMint-GR_2017-01-18-S1-commons.seg780">Οι διαχωριστικές γραμμές, όμως, έχουν ήδη χαραχθεί. Εμείς με τις ζωντανές δυνάμεις της κοινωνίας, εσείς με την κρατικοδίαιτη επιχειρηματικότητα και μ' αυτή την αλαζονική, αντιαισθητική ελίτ να παλεύετε για την παλινόρθωσή σας, αλλά ο τροχός της ιστορίας έχει ήδη γυρίσει.</seg>
                    <seg xml:id="ParlaMint-GR_2017-01-18-S1-commons.seg781">Σας ευχαριστώ.</seg>
                </u>
                <u xml:id="ParlaMint-GR_2017-01-18-S1-commons.u79" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg782">Ευχαριστούμε.</seg>
                    <seg xml:id="ParlaMint-GR_2017-01-18-S1-commons.seg783">Τον λόγο έχει η Πρόεδρος της Κοινοβουλευτικής Ομάδας της Δημοκρατικής Συμπαράταξης ΠΑΣΟΚ - ΔΗΜΑΡ κ. Φωτεινή Γεννηματά.</seg>
                </u>
                <u xml:id="ParlaMint-GR_2017-01-18-S1-commons.u80" ana="#regular" who="#ΓΕΝΝΗΜΑΤΑ_ΓΕΩΡΓΙΟΥ_ΦΩΤΕΙΝΗ_ΦΩΦΗ">
                    <seg xml:id="ParlaMint-GR_2017-01-18-S1-commons.seg784">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2017-01-18-S1-commons.seg785">Κύριε Τσίπρα, θα ξεκινήσω τη δευτερολογία μου από τα ερωτήματα και τα διλήμματα που μας θέσατε και θα ολοκληρώσω και θα κλείσω με το θέμα το οποίο συζητάμε και για το οποίο προκαλέσαμε τη συζήτηση.</seg>
                    <seg xml:id="ParlaMint-GR_2017-01-18-S1-commons.seg786">Μας είπατε, κύριε Τσίπρα, να σας απαντήσουμε για το Διεθνές Νομισματικό Ταμείο και τον κ. Σόιμπλε. Εσείς με το δεξί σας χέρι προσκαλέσατε το ΔΝΤ να έλθει στην Ελλάδα και τώρα έρχεστε με το αριστερό και δήθεν το διώχνετε, μέχρι να υποχωρήσετε βέβαια μπροστά στις επιθυμίες του κ. Σόιμπλε και των πιο ακραίων συντηρητικών κύκλων της Ευρώπης.</seg>
                </u>
                <u xml:id="ParlaMint-GR_2017-01-18-S1-commons.u81" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg787">Παρακαλώ, ησυχία.</seg>
                </u>
                <u xml:id="ParlaMint-GR_2017-01-18-S1-commons.u82" ana="#regular" who="#ΓΕΝΝΗΜΑΤΑ_ΓΕΩΡΓΙΟΥ_ΦΩΤΕΙΝΗ_ΦΩΦΗ">
                    <seg xml:id="ParlaMint-GR_2017-01-18-S1-commons.seg788">Δεν έχει, λοιπόν, νόημα αυτή η συζήτηση. Ξέρετε γιατί δεν έχει νόημα αυτή η συζήτηση; Διότι στην πραγματικότητα αποδέχεστε, κύριε Πρωθυπουργέ, όλα τα δυσβάσταχτα μέτρα που το Διεθνές Νομισματικό Ταμείο απαιτεί, και τον μόνιμο «κόφτη» και τις ομαδικές απολύσεις και τη μείωση του αφορολόγητου και την αύξηση του ΦΠΑ και την κατάργηση της προσωπικής διαφοράς σε συντάξεις.</seg>
                    <seg xml:id="ParlaMint-GR_2017-01-18-S1-commons.seg789">Και απλά τι κάνετε; Προσπαθείτε όλα να τα μεταθέσετε για αργότερα, για μετά το 2018. Για να μείνει τι; Ο φερετζές της δήθεν ηρωικής διαπραγμάτευσης. Μπράβο σας, κύριε Τσίπρα! Ομολογώ ότι πρέπει να πω ένα «μπράβο».</seg>
                </u>
                <u xml:id="ParlaMint-GR_2017-01-18-S1-commons.u83" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg790">Σταματήστε, παρακαλώ!</seg>
                    <seg xml:id="ParlaMint-GR_2017-01-18-S1-commons.seg791">Κυρία Γεννηματά, με συγχωρείτε.</seg>
                </u>
                <u xml:id="ParlaMint-GR_2017-01-18-S1-commons.u84" ana="#regular" who="#ΓΕΝΝΗΜΑΤΑ_ΓΕΩΡΓΙΟΥ_ΦΩΤΕΙΝΗ_ΦΩΦΗ">
                    <seg xml:id="ParlaMint-GR_2017-01-18-S1-commons.seg792">Εμείς σεβαστήκαμε τον Πρωθυπουργό και οφείλετε κι εσείς να σέβεστε τους ομιλητές, τους Αρχηγούς της Αντιπολίτευσης. Σας παρακαλώ πολύ, λοιπόν!</seg>
                </u>
                <u xml:id="ParlaMint-GR_2017-01-18-S1-commons.u85" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg793">Παρακαλώ, σταματήστε!</seg>
                </u>
                <u xml:id="ParlaMint-GR_2017-01-18-S1-commons.u86" ana="#regular" who="#ΓΕΝΝΗΜΑΤΑ_ΓΕΩΡΓΙΟΥ_ΦΩΤΕΙΝΗ_ΦΩΦΗ">
                    <seg xml:id="ParlaMint-GR_2017-01-18-S1-commons.seg794">Και όχι τίποτα άλλο, αλλά ήμουν πάνω στη στιγμή που θα έλεγα «μπράβο» στον κύριο Πρωθυπουργό και δεν κάνετε ησυχία να ακούσετε γιατί.</seg>
                </u>
                <u xml:id="ParlaMint-GR_2017-01-18-S1-commons.u87" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg795">Μην μιλάτε ούτε να σκέφτεστε δυνατά. Το είπα και προηγούμενα.</seg>
                    <seg xml:id="ParlaMint-GR_2017-01-18-S1-commons.seg796">Προχωράμε.</seg>
                </u>
                <u xml:id="ParlaMint-GR_2017-01-18-S1-commons.u88" ana="#regular" who="#ΓΕΝΝΗΜΑΤΑ_ΓΕΩΡΓΙΟΥ_ΦΩΤΕΙΝΗ_ΦΩΦΗ">
                    <seg xml:id="ParlaMint-GR_2017-01-18-S1-commons.seg797">Έλεγα, λοιπόν, ότι τα καταφέρατε. Μετά από επτά χρόνια θυσίες του ελληνικού λαού, το δίλημμα το οποίο μας φέρνετε - και σε όχι μόνο εμάς, που είμαστε στην Αίθουσα του Κοινοβουλίου, αλλά σε όλους τους Έλληνες και τις Ελληνίδες που παρακολουθούν - οι επιλογές, δηλαδή, που έχουμε είναι ή Διεθνές Νομισματικό Ταμείο και βαριά μέτρα ή τέταρτο μνημόνιο με τους όρους του κ. Σόιμπλε. Συγχαρητήρια, κύριε Τσίπρα! Και τι μας ρωτάτε τώρα εμάς; Να σας πούμε με ποιο σχοινί θέλουμε να κρεμαστούμε;</seg>
                    <seg xml:id="ParlaMint-GR_2017-01-18-S1-commons.seg798">Θυμίζω ότι είπατε για το PSI. Ρωτήστε καλύτερα τον κ. Τσακαλώτο, γιατί στην εισηγητική του προϋπολογισμού λέει ότι ήταν μία θετική εξέλιξη και ένα θετικό μέτρο. Αποφασίστε να λέτε τα ίδια, στην Κυβέρνησή σας.</seg>
                    <seg xml:id="ParlaMint-GR_2017-01-18-S1-commons.seg799">Μας κάνετε κριτική γιατί συγκυβερνήσαμε μετά από δύο αλλεπάλληλες εκλογικές αναμετρήσεις, τότε που εσείς δεν θέλατε να βγάλετε τα κάστανα από τη φωτιά και θέλατε να μείνετε ανέγγιχτος για να έρθετε σε καλύτερες συνθήκες - τότε ακόμα ζούσατε στο αντιμνημονιακό κομμάτι της ζωής σας. Τότε, λοιπόν, για να μην βρεθούμε αντιμέτωποι με την άτακτη χρεοκοπία, συνεργαστήκαμε και με τη Νέα Δημοκρατία και με τη ΔΗΜΑΡ, σας υπενθυμίζω. Εσείς, επιλέξατε να συνεργαστείτε, ενώ σας λέγαμε: «μην πάτε σε εκλογές, αξιοποιήστε τη μεγάλη συνεννόηση που πρώτη φορά υπάρχει στις εποχές της κρίσης όταν ένα κόμμα έχει πέντε κόμματα και διακόσιους πενήντα Βουλευτές να το στηρίζουν», το καλοκαίρι του 2015, να συνεργαστείτε ξανά με την ακροδεξιά απόφυση και τον κ. Καμμένο.</seg>
                    <seg xml:id="ParlaMint-GR_2017-01-18-S1-commons.seg800">Και νομίζετε ότι έχετε τώρα εσείς το πρόσωπο να μου κάνετε εμένα κριτική;</seg>
                    <seg xml:id="ParlaMint-GR_2017-01-18-S1-commons.seg801">Για τον εκλογικό νόμο, ακούστε, κύριε Τσίπρα. Την πρόταση που κατέθεσα ενώπιον του Κοινοβουλίου την κατέθεσα από την πρώτη μέρα που εκλέχτηκα Πρόεδρος του ΠΑΣΟΚ. Αυτή ήταν η άποψή μου, αυτή είναι η θέση μου, την στηρίζω γιατί αυτό χρειάζεται ο τόπος τη συγκεκριμένη συγκυρία.</seg>
                    <seg xml:id="ParlaMint-GR_2017-01-18-S1-commons.seg802">Έρχομαι στα θέματα που θέσατε σε σχέση με τις συλλογικές διαπραγματεύσεις. Όχι μόνο, κύριε Τσίπρα, έχουμε απαντήσεις σε αυτά που ρωτάτε για τις συλλογικές διαπραγματεύσεις…</seg>
                </u>
                <u xml:id="ParlaMint-GR_2017-01-18-S1-commons.u89" ana="#regular" who="#ΤΣΙΠΡΑΣ_ΠΑΥΛΟΥ_ΑΛΕΞΙΟΣ">
                    <seg xml:id="ParlaMint-GR_2017-01-18-S1-commons.seg803">Για τον εκλογικό νόμο, ποια είναι η άποψή σας;</seg>
                </u>
                <u xml:id="ParlaMint-GR_2017-01-18-S1-commons.u90" ana="#regular" who="#ΓΕΝΝΗΜΑΤΑ_ΓΕΩΡΓΙΟΥ_ΦΩΤΕΙΝΗ_ΦΩΦΗ">
                    <seg xml:id="ParlaMint-GR_2017-01-18-S1-commons.seg804">Για τον εκλογικό νόμο, σας έχω πει και κατ' ιδίαν την άποψή μου και εδώ την άποψή μου και σας έχω προκαλέσει να φέρετε την πρότασή μας…</seg>
                </u>
                <u xml:id="ParlaMint-GR_2017-01-18-S1-commons.u91" ana="#regular" who="#ΤΣΙΠΡΑΣ_ΠΑΥΛΟΥ_ΑΛΕΞΙΟΣ">
                    <seg xml:id="ParlaMint-GR_2017-01-18-S1-commons.seg805">Αφού την φέραμε!</seg>
                </u>
                <u xml:id="ParlaMint-GR_2017-01-18-S1-commons.u92" ana="#regular" who="#ΓΕΝΝΗΜΑΤΑ_ΓΕΩΡΓΙΟΥ_ΦΩΤΕΙΝΗ_ΦΩΦΗ">
                    <seg xml:id="ParlaMint-GR_2017-01-18-S1-commons.seg806">Όχι, κύριε Τσίπρα. Δεν την φέρατε την πρότασή μας. Και αφήστε τώρα αυτού του είδους τις κουτοπονηριές για να κερδίσετε λίγο χρόνο παραπάνω στην καρέκλα της εξουσίας. Δεν θα βρείτε στήριγμα σε εμάς! Αρκετά τα παιχνίδια με τους θεσμούς. Αφήστε τα αυτά.</seg>
                    <seg xml:id="ParlaMint-GR_2017-01-18-S1-commons.seg807">Λοιπόν, έρχομαι στα εργασιακά. Όχι μόνο σας έχουμε απαντήσει, αλλά εμείς ανοίξαμε πρώτοι τον διάλογο με τους κοινωνικούς εταίρους, καταθέσαμε στον δημόσιο διάλογο πέντε προτάσεις για τα εργασιακά και σας είπαμε: «Πάρτε τα αυτά, επειδή συμφωνούν οι κοινωνικοί εταίροι και έχετε ένα ισχυρό όπλο στη διαπραγμάτευση με τους εταίρους μας, για να τα υιοθετήσετε», αλλά τα πετάξατε στο καλάθι των αχρήστων. Κι έρχεστε τώρα εδώ για λόγους εντυπωσιασμού και μας λέτε: «Πείτε μας τι λέτε και γι' αυτό».</seg>
                    <seg xml:id="ParlaMint-GR_2017-01-18-S1-commons.seg808">Κι έρχομαι, τώρα, στα υπόλοιπα.</seg>
                    <seg xml:id="ParlaMint-GR_2017-01-18-S1-commons.seg809">Κύριε Τσίπρα, η παράσταση, «εγώ θα κυνηγήσω τη διαπλοκή» δεν έχει πια θεατές. Έρχεστε κάθε φορά, δεν θυμάμαι πόσες φορές ζητήσατε συζήτηση για τη διαφάνεια, για τη διαπλοκή, τα είπαμε, τα ξαναείπαμε, μας κουνήσατε το χέρι, απειλήσατε με αποκαλύψεις ότι «τώρα θα σας πω εγώ ποιοι είσαστε όλοι εσείς». Μας είπατε κάποια νομοθετήματα, κάποιους νόμους, τους οποίους σας προκαλέσαμε να τους καταργήσετε με έναν νόμο κι ένα άρθρο, αφού δεν το κάνατε με τα μνημόνια. Ακόμα περιμένουμε. Δεν έχετε καταργήσει κανέναν.</seg>
                    <seg xml:id="ParlaMint-GR_2017-01-18-S1-commons.seg810">Και κάθε φορά που συζητάμε, έρχεστε εδώ και στο τέλος κάθε συζήτησης λέτε: «Ας πούμε και μια κουβέντα για τη διαπλοκή, να περάσει η ώρα». Ε, νομίζω πια ότι δεν πείθετε κανέναν.</seg>
                    <seg xml:id="ParlaMint-GR_2017-01-18-S1-commons.seg811">Και επίσης, αφού ο κ. Πανταλάκης δεν έκανε καλά τη δουλειά του στην Αγροτική με τα δάνεια που έδωσε, γιατί τον επιλέξατε και τον βάλατε στην Αττική Τράπεζα σήμερα εσείς; Κάτι δεν πάει καλά εδώ πέρα, γιατί δεν μπορούμε να σας παρακολουθήσουμε.</seg>
                    <seg xml:id="ParlaMint-GR_2017-01-18-S1-commons.seg812">Επιτέλους, αφού κάνατε την εξεταστική για τα δάνεια των κομμάτων, για πόσο ακόμα καιρό θα μας κουνάτε το χαρτί, γιατί δεν προέκυψε καμμία ευθύνη για κανένα πολιτικό πρόσωπο. Και από ό,τι αποδείχθηκε, μάλλον ήσασταν από αυτούς που ζητούσατε να πάρετε χρηματοδότηση πέραν από αυτήν που προβλεπόταν με βάση τα ποσοστά σας. Και αν δεν είχατε πάρει την αύξηση αυτών των ποσοστών στη συνέχεια, λόγω της κρίσης μάλλον θα είχατε χρεοκοπήσει.</seg>
                    <seg xml:id="ParlaMint-GR_2017-01-18-S1-commons.seg813">Και μην μας ξαναπείτε τίποτα για τα δάνεια και τα οικονομικά των κομμάτων, γιατί εμείς είμαστε το μοναδικό κόμμα που φέραμε ανεξάρτητη εταιρεία ορκωτών λογιστών και κάναμε έλεγχο, νοικοκυρέψαμε τα οικονομικά μας, μειώσαμε κατά 95% τις δαπάνες μας. Όταν θα το κάνετε και εσείς και θα είναι δημόσιο το πόρισμα, γιατί το δικό μας είναι και στα χέρια της δικαιοσύνης, τότε να έρθετε να μας ξαναμιλήσετε και σε εμάς και στο ΠΑΣΟΚ.</seg>
                </u>
                <u xml:id="ParlaMint-GR_2017-01-18-S1-commons.u93" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg814">Σας παρακαλώ, κάντε ησυχία.</seg>
                </u>
                <u xml:id="ParlaMint-GR_2017-01-18-S1-commons.u94" ana="#regular" who="#ΓΕΝΝΗΜΑΤΑ_ΓΕΩΡΓΙΟΥ_ΦΩΤΕΙΝΗ_ΦΩΦΗ">
                    <seg xml:id="ParlaMint-GR_2017-01-18-S1-commons.seg815">Προχωράω, λοιπόν, και έρχομαι στα ερωτήματα που έθεσε και ο κ. Μητσοτάκης, γιατί άκουσα τον κ. Μητσοτάκη να θέτει τα δικά του διλήμματα και να ζητά απαντήσεις. Μόνο που θέσατε το λάθος πολιτικό δίλημμα, κύριε Μητσοτάκη. Το πραγματικό πολιτικό δίλημμα δεν είναι «λαϊκισμός ή σοβαρές ευρωπαϊκές δυνάμεις». Μην ξεχνάτε, κύριε Μητσοτάκη, ότι τον λαϊκισμό τον ζήσαμε και στα Ζάππεια και στις πλατείες των Αγανακτισμένων όπου χοροπηδούσατε μαζί με τον ΣΥΡΙΖΑ.</seg>
                    <seg xml:id="ParlaMint-GR_2017-01-18-S1-commons.seg816">Το στρατηγικό για εμάς δίλημμα ήταν - και θα παραμείνει - «πρόοδος ή συντήρηση». Όμως, η χώρα βρίσκεται σε τόσο κρίσιμο σημείο που το κυρίαρχο δίλημμα αυτήν τη στιγμή είναι «εθνική συνεννόηση ή εθνική καταστροφή». Σε αυτό θα πρέπει να απαντήσουμε όλοι και αυτό περιμένουν οι πολίτες να απαντήσουμε όλοι μας. Το «φύγε εσύ, έλα εσύ» απλώς διατηρεί τα αδιέξοδα και για το μέλλον. Και σας ενημερώνω, κύριε Μητσοτάκη, ότι η πόλωση που εσείς υπηρετείται όλο αυτό το διάστημα είναι νερό στον μύλο του ΣΥΡΙΖΑ. Μόνο αυτό τον συντηρεί, αυτό επιδιώκει.</seg>
                    <seg xml:id="ParlaMint-GR_2017-01-18-S1-commons.seg817">Και έρχομαι κλείνοντας στα θέματα για τα οποία ήρθαμε να μιλήσουμε. Δεν μας απαντήσατε, βέβαια, σήμερα. Ούτε μας πείσατε ότι έχετε σχέδιο για τον πρωτογενή τομέα. Ολιγωρήσατε για πολύ κρίσιμα θέματα που απασχολούν τους αγρότες. Καθυστερήσατε την αξιοποίηση των πόρων της ΚΑΠ και τις αποζημιώσεις του ΕΛΓΑ. Ευθύνεστε για την οικονομική και χρηματοδοτική ασφυξία τους, την αδυναμία χρηματοδότησης από τις τράπεζες, τα capital controls και την μη ρύθμιση των κόκκινων δανείων. Αυξήσατε το κόστος παραγωγής, την φορολογία και τις ασφαλιστικές εισφορές και προκαλείτε σοκ πραγματικά στους αγρότες με την ταυτόχρονη εφαρμογή των μέτρων από 1-1-2017. Δεν είναι αλήθεια αυτό που είπατε ότι όσοι είναι κάτω από το όριο του αφορολόγητου δεν επιβαρύνονται και δεν πληρώνουν. Επειδή δεν έχω αρκετό χρόνο, καταθέτω δύο παραδείγματα στα Πρακτικά για του λόγου το αληθές.</seg>
                    <seg xml:id="ParlaMint-GR_2017-01-18-S1-commons.seg818">Απουσιάζετε από την εποπτεία της αγοράς. Μειώσατε την ανταγωνιστικότητα του αγροδιατροφικού τομέα. Στοχοποιήσατε την παραγωγική προσπάθεια. Συκοφαντήσατε τους αγρότες και αποστρέφεστε απ' ό,τι φαίνεται τον αγροτικό κόσμο, γιατί δεν τον λογαριάζετε ότι βρίσκεται στην εκλογική σας πελατεία. Και δεν εκτιμάτε ότι αποτελεί ο πρωτογενής τομέας βασικό πυλώνα της προσπάθειας της χώρας για την έξοδο από την κρίση.</seg>
                    <seg xml:id="ParlaMint-GR_2017-01-18-S1-commons.seg819">Όλα αυτά δεν τα λέμε εμείς. Και δεν τα λένε μόνο οι αγρότες που δεν σας ψήφισαν. Γιατί τα βιώνουν και τα υποστηρίζουν και αυτοί που σας ψήφισαν και σήμερα δηλώνουν κοψοχέρηδες.</seg>
                    <seg xml:id="ParlaMint-GR_2017-01-18-S1-commons.seg820">Κλείνοντας, θέλω να πω ότι η μόνη λύση για την χώρα, όπως είπα πριν, είναι η εθνική γραμμή και η εθνική συνεννόηση. Και επειδή, όπως φαίνεται, με τη δύναμη των δύο σημερινών πρώτων κομμάτων αυτό δεν είναι εφικτό, εμείς διεκδικούμε την καθοριστική ενίσχυση της Δημοκρατικής Συμπαράταξης για να είμαστε ο καταλύτης των εξελίξεων και να βοηθήσουμε να βγει η χώρα μας από την κρίση και τα μνημόνια.</seg>
                    <seg xml:id="ParlaMint-GR_2017-01-18-S1-commons.seg821">Σας ευχαριστώ πολύ.</seg>
                </u>
                <u xml:id="ParlaMint-GR_2017-01-18-S1-commons.u95" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg822">Ευχαριστούμε πολύ, κυρία Γεννηματά.</seg>
                    <seg xml:id="ParlaMint-GR_2017-01-18-S1-commons.seg823">Τον λόγο έχει ο κ. Κυριάκος Μητσοτάκης, Αρχηγός της Αξιωματικής Αντιπολίτευσης, Πρόεδρος της Κοινοβουλευτικής Ομάδας της Νέας Δημοκρατίας.</seg>
                </u>
                <u xml:id="ParlaMint-GR_2017-01-18-S1-commons.u96" ana="#regular" who="#ΜΗΤΣΟΤΑΚΗΣ_ΚΩΝΣΤΑΝΤΙΝΟΥ_ΚΥΡΙΑΚΟΣ">
                    <seg xml:id="ParlaMint-GR_2017-01-18-S1-commons.seg824">Κύριε Τσίπρα, άκουσα με μεγάλη προσοχή την πρώτη σας ομιλία και πρέπει να πω ότι εξεπλάγην από το ύφος το οποίο υιοθετήσατε όταν επιλέξατε να μιλήσετε για τα ζητήματα της τρέχουσας πολιτικής επικαιρότητας. Φοβάμαι ότι για άλλη μια φορά η ομιλία σας χαρακτηρίζεται από θράσος και ψεύδος. Διότι θέλει πάρα πολύ θράσος, κύριε Τσίπρα, εσείς να εγκαλείτε τη Νέα Δημοκρατία ότι υποτάσσεται στους ξένους, όταν εσείς βάλατε την υπογραφή σας για το σύνολο της δημόσιας περιουσίας να πάει στο υπερταμείο για εκατό χρόνια.</seg>
                    <seg xml:id="ParlaMint-GR_2017-01-18-S1-commons.seg825">Εσείς ήσασταν αυτός, ο οποίος θα σκίζατε τα μνημόνια. Υπογράψατε τρίτο πρόγραμμα, έχοντας οδηγήσει τη χώρα στο χείλος του γκρεμού. Ογδόντα έξι δισεκατομμύρια ευρώ μας στοίχισε αυτή η ιστορία και η καθυστέρηση στην ολοκλήρωση της πρώτης αξιολόγησης, κύριε Τσίπρα, ήταν αυτή η οποία οδήγησε σε πρόσθετα μέτρα και οδήγησε και στον περιβόητο αυτόματο κόφτη τον οποίο, απ' ό,τι αντιλαμβάνομαι, σκοπεύετε να επεκτείνετε και μετά το 2018 ως ένα μόνιμο μέτρο αιώνιας λιτότητας για να δεσμεύσετε τη χώρα και μετά την ολοκλήρωση του τρίτου προγράμματος. Εσείς, λοιπόν, που μιλούσατε για μονομερείς ενέργειες, ήσασταν οι πρώτοι οι οποίοι συμβιβαστήκατε με τις πιο σκληρές απαιτήσεις των πιστωτών.</seg>
                    <seg xml:id="ParlaMint-GR_2017-01-18-S1-commons.seg826">Και μιας και θέλετε να κάνουμε τη σύγκριση και αναφερθήκατε με ειρωνικό τρόπο σε μια αποστροφή του λόγου μου, που πράγματι είπα ότι εμείς έχουμε τη βούληση να μειώσουμε φορολογικούς συντελεστές, μειώνοντας ταυτόχρονα και στοχευμένες δαπάνες με δική μας πρωτοβουλία, να σας θυμίσω ότι πράγματι η προηγούμενη κυβέρνηση, κύριε Τσίπρα, έκανε μονομερείς ενέργειες. Τις έκανε όμως σωστά και μελετημένα. Εμείς μειώσαμε τον ΦΠΑ στην εστίαση με δική μας πρωτοβουλία και πέντε μήνες μετά το μέτρο αυτό έγινε μόνιμο. Και ξέρετε γιατί έγινε μόνιμο, κύριε Τσίπρα; Διότι καταφέραμε και πείσαμε τους πιστωτές μας ότι οι δικές τους προβλέψεις σχετικά με τις απώλειες εσόδων από τη μείωση του ΦΠΑ ήταν υπερβολικές και είχαμε δίκιο. Και αποδείξαμε έμπρακτα ότι η μείωση των φορολογικών συντελεστών μπορεί να βοηθήσει στη φορολογική συμμόρφωση και να έχει τελικά ένα θετικό δημοσιονομικό ισοζύγιο. Και εσείς κάνατε, λοιπόν, μονομερείς ενέργειες.</seg>
                    <seg xml:id="ParlaMint-GR_2017-01-18-S1-commons.seg827">Και τι κάνατε; Μετά από πέντε μέρες, όχι πέντε μήνες, στέλνατε επιστολές μετάνοιας. Και θα ήθελα με την ευκαιρία αυτή, επειδή είναι η πρώτη φορά που συναντιόμαστε κοινοβουλευτικά μετά την αποστολή της επιστολής του κ. Τσακαλώτου στον Πρόεδρο του Eurogroup κ. Ντάισελμπλουμ να διαβάσω δυο αποσπάσματα απ' αυτήν την επιστολή για να τελειώνουν επιτέλους σε αυτήν εδώ την Αίθουσα τα παραμύθια.</seg>
                    <seg xml:id="ParlaMint-GR_2017-01-18-S1-commons.seg828">Λοιπόν, διαβάζω στα αγγλικά. Φαντάζομαι δεν χρειάζεται μετάφραση. «As regards the pension measure.».</seg>
                    <seg xml:id="ParlaMint-GR_2017-01-18-S1-commons.seg829">Φαντάζομαι ότι τα καταλαβαίνετε, κύριε Τσίπρα. Να σας τα μεταφράσω. Συγγνώμη.</seg>
                    <seg xml:id="ParlaMint-GR_2017-01-18-S1-commons.seg830">Θα τα μεταφράσω μετά. Διαβάζω στα αγγλικά…</seg>
                    <seg xml:id="ParlaMint-GR_2017-01-18-S1-commons.seg831">Μεταφράζω, λοιπόν, κατευθείαν στα ελληνικά.</seg>
                </u>
                <u xml:id="ParlaMint-GR_2017-01-18-S1-commons.u97" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg832">Πείτε τα και για εμάς με κατευθείαν μετάφραση. Είστε άψογος χειριστής της γλώσσας. Παρακαλώ, κάντε ησυχία</seg>
                </u>
                <u xml:id="ParlaMint-GR_2017-01-18-S1-commons.u98" ana="#regular" who="#ΜΗΤΣΟΤΑΚΗΣ_ΚΩΝΣΤΑΝΤΙΝΟΥ_ΚΥΡΙΑΚΟΣ">
                    <seg xml:id="ParlaMint-GR_2017-01-18-S1-commons.seg833">Μεταφράζω λοιπόν: «Όσον αφορά το σχετικό επίδομα, παρακαλώ σημειώστε ότι ο Πρωθυπουργός και εγώ έχουμε δηλώσει δημόσια και θα εξακολουθούμε να δηλώνουμε δημόσια ότι αυτή είναι μια παροχή η οποία δόθηκε μία φορά - one - off payment - και σε καμμία περίπτωση δεν θα γίνει ένα μόνιμο χαρακτηριστικό της φορολογικής μεταρρύθμισης».</seg>
                    <seg xml:id="ParlaMint-GR_2017-01-18-S1-commons.seg834">Για ποια δέκατη τρίτη σύνταξη μιλάτε και σήμερα ακόμα; Ψεύδεστε, κύριε Τσίπρα! Και σήμερα ψεύδεστε!</seg>
                    <seg xml:id="ParlaMint-GR_2017-01-18-S1-commons.seg835">Και σήμερα, λοιπόν, ψεύδεστε! Κρατήστε την επιστολή, να την μοιράσετε εδώ πέρα στους συναδέλφους.</seg>
                    <seg xml:id="ParlaMint-GR_2017-01-18-S1-commons.seg836">Και βλέπετε, κύριε Τσίπρα, όταν σας επεσήμανα στην πρωτολογία μου ότι άλλα πράγματα λέτε στο εσωτερικό και άλλα πράγματα λέτε στο εξωτερικό, γιατί αυτή η παρατήρηση ήταν απολύτως ακριβής. Και γιατί αυτή η εξοργιστική διγλωσσία είναι αυτή που σας εμποδίζει, τελικά, να κλείσετε την αξιολόγηση και να φέρετε πρόσθετα, πιο επώδυνα μέτρα, για τους Έλληνες πολίτες.</seg>
                    <seg xml:id="ParlaMint-GR_2017-01-18-S1-commons.seg837">Να έρθω λίγο στα ζητήματα που αφορούν τους αγρότες. Μιλήσατε για κατώτατη σύνταξη 384 ευρώ. Από πότε θα ισχύει αυτή;</seg>
                </u>
                <u xml:id="ParlaMint-GR_2017-01-18-S1-commons.u99" ana="#regular" who="#ΑΠΟΣΤΟΛΟΥ_ΔΗΜΗΤΡΙΟΥ_ΕΥΑΓΓΕΛΟΣ">
                    <seg xml:id="ParlaMint-GR_2017-01-18-S1-commons.seg838">Εθνική σύνταξη.</seg>
                </u>
                <u xml:id="ParlaMint-GR_2017-01-18-S1-commons.u100" ana="#regular" who="#ΜΗΤΣΟΤΑΚΗΣ_ΚΩΝΣΤΑΝΤΙΝΟΥ_ΚΥΡΙΑΚΟΣ">
                    <seg xml:id="ParlaMint-GR_2017-01-18-S1-commons.seg839">Εθνική σύνταξη. Από πότε θα ισχύει αυτή; Θα ισχύει από το 2031. Αυτό, όμως, δεν το είπατε. Καλό είναι να το επισημαίνετε κι αυτό, για να μην παραπλανάτε το κοινό το οποίο παρακολουθεί αυτή τη συζήτηση.</seg>
                    <seg xml:id="ParlaMint-GR_2017-01-18-S1-commons.seg840">Και εν πάση περιπτώσει, γιατί, κύριε Τσίπρα, όλες οι ενώσεις αγροτών και αυτοί οι οποίοι υπέβαλαν το αίτημα για τη σημερινή ζήτηση ισχυρίζονται ότι σήμερα το κόστος παραγωγής είναι τέτοιο που καθιστά, στην ουσία, μη οικονομική την ενασχόληση με τον πρωτογενή τομέα;</seg>
                    <seg xml:id="ParlaMint-GR_2017-01-18-S1-commons.seg841">Είναι ή δεν είναι αλήθεια, κύριε Τσίπρα, ότι ουσιαστικά αυξήθηκαν όλες οι τιμές των πρώτων υλών, επειδή αυξήσατε τον ΦΠΑ στα αγροτικά εφόδια και επειδή καταργήσατε την επιστροφή του ειδικού φόρου κατανάλωσης στο πετρέλαιο κίνησης;</seg>
                    <seg xml:id="ParlaMint-GR_2017-01-18-S1-commons.seg842">Είναι ή δεν είναι αλήθεια ότι η ασφαλιστική εισφορά το 2022 θα φτάσει το 27%; Κι όταν κάνατε τους υπολογισμούς σας και ισχυριστήκατε ψευδώς ότι το 85% των αγροτών θα πληρώσουν λιγότερους φόρους και εισφορές, γιατί δεν είπατε, κύριε Τσίπρα, ότι οι εισφορές θα βαίνουν αυξανόμενες από εδώ και στο εξής;</seg>
                    <seg xml:id="ParlaMint-GR_2017-01-18-S1-commons.seg843">Για κάντε τον υπολογισμό τι θα πληρώσει το 2020, το 2021, ένας αγρότης, για παράδειγμα, με εισόδημα 9.000 ευρώ. Βεβαίως και θα πληρώσει λιγότερο φόρο. Θα πληρώσει, όμως, τόσες περισσότερες εισφορές που η τελική επιβάρυνση θα είναι μεγαλύτερη. Γι' αυτό και η μισή αλήθεια, κύριε Τσίπρα, ισοδυναμεί με ένα μεγάλο ψέμα στη δική σας την περίπτωση. Για άλλη μια φορά διαστρεβλώσατε τα στοιχεία.</seg>
                    <seg xml:id="ParlaMint-GR_2017-01-18-S1-commons.seg844">Ως προς την απορροφητικότητα των κοινοτικών πόρων, ξέρετε, αυτή είναι και μία συζήτηση η οποία είναι και λίγο άχαρη, γιατί κάθε φορά προσερχόμαστε σε αυτές τις συζητήσεις και οι πολίτες αντιλαμβάνονται ότι ο καθένας έχει τη δική του ερμηνεία για τους αριθμούς. Πλην, όμως, ξέρετε ότι οι αριθμοί θα πρέπει να λένε τελικά την αλήθεια. Και προφανώς, την αλήθεια μπορεί να μην την πούμε ούτε εμείς ούτε εσείς, αλλά σίγουρα θα πρέπει να την πει ο πιο αρμόδιος, ο οποίος είναι η Ευρωπαϊκή Επιτροπή.</seg>
                    <seg xml:id="ParlaMint-GR_2017-01-18-S1-commons.seg845">Σε σχετική ερώτηση του Ευρωβουλευτή μας, του κ. Μανώλη Κεφαλογιάννη, σχετικά με την απορρόφηση του προγράμματος αγροτικής ανάπτυξης, η οποία κατατέθηκε τον Νοέμβριο, ποια είναι τα στοιχεία τα οποία προσκόμισε, κύριε Υπουργέ, η επιτροπή; Τα στοιχεία έλεγαν ότι είμαστε προτελευταίοι. Έγινε κανένα θαύμα τους τελευταίους δύο μήνες; Σταματήστε να κοροϊδεύετε πια τους πολίτες!</seg>
                    <seg xml:id="ParlaMint-GR_2017-01-18-S1-commons.seg846">Είμαστε προτελευταίοι! Μόνο η Μάλτα έχει χειρότερο αποτέλεσμα από εμάς. Πάρτε τα να τα δείτε.</seg>
                    <seg xml:id="ParlaMint-GR_2017-01-18-S1-commons.seg847">Εκτός αν είστε θαυματουργός και πετύχατε κάποια τεράστια μεταμόρφωση αυτούς τους τελευταίους δύο μήνες.</seg>
                    <seg xml:id="ParlaMint-GR_2017-01-18-S1-commons.seg848">Έρχομαι τώρα, κύριε Τσίπρα, στο αγαπημένο σας θέμα, το ζήτημα του Διεθνούς Νομισματικού Ταμείου και του ζητήματος του κλεισίματος της αξιολόγησης. Έχω εδώ στα χέρια μου την επιστολή που είχε στείλει ο κ. Τσακαλώτος στην κ. Λαγκάρντ στις 23 Ιουλίου 2015, με την οποία ρητά η ελληνική Κυβέρνηση, δια του Υπουργού Οικονομικών, ζητά από το ΔΝΤ μια καινούργια δανειακή σύμβαση, «new loan facility».</seg>
                    <seg xml:id="ParlaMint-GR_2017-01-18-S1-commons.seg849">Σας ρωτώ, λοιπόν, ευθέως: Έχετε στείλει άλλη επιστολή στο ΔΝΤ με την οποία να ακυρώνετε αυτή την επιστολή, ναι ή όχι; Διότι όσο δεν στέλνετε άλλη επιστολή, η επιστολή η οποία ισχύει είναι αυτή. Έχετε ζητήσει εσείς οι ίδιοι τη συμμετοχή του Διεθνούς Νομισματικού Ταμείου, δεν έχετε αλλάξει θέση και σταματήστε επιτέλους να κοροϊδεύετε τους Έλληνες πολίτες!</seg>
                    <seg xml:id="ParlaMint-GR_2017-01-18-S1-commons.seg850">Το καταθέτω για τα Πρακτικά.</seg>
                    <seg xml:id="ParlaMint-GR_2017-01-18-S1-commons.seg851">Κλείσιμο της αξιολόγησης. Γιατί λέγατε, κύριε Τσίπρα, τον Σεπτέμβριο ότι η αξιολόγηση θα κλείσει σε λίγες εβδομάδες; Τι άλλαξε ακριβώς; Ποια δυναμική έχει διαμορφωθεί διαφορετικά όλους αυτούς τους μήνες; Έχει υποχωρήσει κάποιος από τις θέσεις του; Είδατε κάποια διαφοροποίηση στις θέσεις των πιστωτών;</seg>
                    <seg xml:id="ParlaMint-GR_2017-01-18-S1-commons.seg852">Εγώ δεν έχω δει να συμβαίνει κάτι τέτοιο. Άρα, που εστιάζατε την προηγούμενη αισιοδοξία σας; Γιατί έρχεστε τώρα να λέτε ότι κάποιοι ζητούν παράλογα πράγματα; Δεν σας τα ζητούσαν πριν, κύριε Τσίπρα; Λέγατε την αλήθεια τον Σεπτέμβριο, όταν ισχυριζόσασταν ότι η αξιολόγηση θα κλείσει σύντομα;</seg>
                    <seg xml:id="ParlaMint-GR_2017-01-18-S1-commons.seg853">Η πραγματικότητα, κύριε Τσίπρα, είναι ότι εδώ παίζετε για άλλη μια φορά ένα θέατρο. Προσπαθείτε να διαφυλάξετε κάποιο πολιτικό κεφάλαιο μέσα από τεχνητές συγκρούσεις που αποβαίνουν σε βάρος της χώρας. Κάθε φορά επαναλαμβάνετε το ίδιο σκηνοθετημένο παιχνίδι και κάθε φορά η κατάληξη είναι η ίδια.</seg>
                    <seg xml:id="ParlaMint-GR_2017-01-18-S1-commons.seg854">Την πρώτη φορά που το κάνατε, πληρώσαμε πολύ ακριβά τον κ. Βαρουφάκη. Μας φορτώθηκε ένα τρίτο μνημόνιο. Τη δεύτερη φορά που το κάνατε στη δεύτερη αξιολόγηση, η οποία έπρεπε να κλείσει εντός δύο μηνών και τελικά έκλεισε μετά από δεκατέσσερις μήνες, όπως σας είπα μάς προέκυψε ο κόφτης.</seg>
                    <seg xml:id="ParlaMint-GR_2017-01-18-S1-commons.seg855">Για θυμηθείτε, κύριε Τσίπρα, η συζήτηση για τον κόφτη είχε μπει στο τραπέζι στην αρχή της πρώτης αξιολόγησης ή μας προέκυψε ξαφνικά τον Απρίλιο του περασμένου έτους; Ήταν δηλαδή το τίμημα της μεγάλης καθυστέρησης και αυτού του ιδιότυπου θεάτρου το οποίο επιλέγετε κάθε φορά να παίζετε με τους πιστωτές;</seg>
                    <seg xml:id="ParlaMint-GR_2017-01-18-S1-commons.seg856">Η πραγματικότητα είναι ότι δεν έχετε κανένα σχέδιο για την έξοδο της Ελλάδας από την κρίση. Δεν έχετε κανένα σχέδιο για το πώς η παραγωγική οικονομία θα μπορέσει να ανασυγκροτηθεί και νομίζω ότι αυτό φάνηκε ξεκάθαρα και στη σημερινή συζήτηση.</seg>
                    <seg xml:id="ParlaMint-GR_2017-01-18-S1-commons.seg857">Δεν άκουσα τίποτα οραματικό, τίποτα πραγματικά θετικό για το πώς θα απελευθερώσουμε την επιχειρηματικότητα των νέων αγροτών, για το πώς θα μπορέσουμε να δώσουμε μια ελπίδα σε όλους αυτούς τους ανθρώπους οι οποίοι κόντρα στις δυσκολίες παλεύουν σήμερα να παράγουν, να πουλούν και να εξάγουν ωραία ποιοτικά ελληνικά προϊόντα.</seg>
                    <seg xml:id="ParlaMint-GR_2017-01-18-S1-commons.seg858">Έρχομαι τώρα σε ένα ζήτημα, το οποίο πραγματικά, εάν ήμουν στη θέση σας, θα είχα προσπαθήσει με έντεχνο τρόπο να αποφύγω. Είναι το ζήτημα του ΔΟΛ. Δεν μου λέτε, κύριε Τσίπρα, και διορθώστε με εάν κάνω λάθος, εσείς δεν κάνατε μυστικές συναντήσεις με τον κ. Ψυχάρη, τέσσερις τον αριθμό, παρέα με μία γάτα πριν από τις εκλογές; Δεν τις έκανα εγώ. Εσείς τις κάνατε. Εάν κάτι χάλασε στη μοιρασιά, αυτό είναι δικό σας πρόβλημα. Δεν είναι δικό μου, κύριε Τσίπρα.</seg>
                    <seg xml:id="ParlaMint-GR_2017-01-18-S1-commons.seg859">Εσείς, λοιπόν, συναντιόσασταν μυστικά με μεγάλους εκδότες. Δεν είναι κακό να συναντάει κανείς κάποιον εκδότη, αλλά το να συναντιέται μυστικά και να αφήνονται υπονοούμενα για διάφορες μεθοδεύσεις, τότε, ναι, νομίζω ότι αυτό γεννά κάποια ουσιαστικά ζητήματα.</seg>
                    <seg xml:id="ParlaMint-GR_2017-01-18-S1-commons.seg860">Εν πάση περιπτώσει, ο κ. Μουλόπουλος - ο οποίος εμφανίστηκε ξαφνικά στο προσκήνιο - ως τι εμφανίζεται; Τι ρόλο ακριβώς έχει να παίξει ο κ. Μουλόπουλος σε αυτή την υπόθεση; Μήπως ο ίδιος εκπροσωπεί κάποια μεγάλα επενδυτικά κεφάλαια; Μήπως έχει ο ίδιος κάποια μεγάλη περιουσία, την οποία θέλει να επενδύσει στον οργανισμό για να τον σώσει;</seg>
                    <seg xml:id="ParlaMint-GR_2017-01-18-S1-commons.seg861">Εν πάση περιπτώσει, να ρωτήσω και αυτό. Υπήρξε μυστική συνάντηση, κύριε Τσίπρα, του κ. Παππά, του κ. Μουλόπουλου και του κ. Ψυχάρη την περασμένη εβδομάδα; Για απαντήστε και σε αυτό το ερώτημα. Δεν βλέπω εδώ τον κ. Παππά, αλλά θα ήθελα μια απάντηση. Δεν το γνωρίζω, αλλά γράφτηκε, και, επειδή από μυστικές συναντήσεις έχουμε μάθει μπόλικες, καλό είναι να ξεκαθαρίσετε ποιο είναι το πλαίσιο της κυβερνητικής ανάμειξης στην ενδεχόμενη σωτηρία ενός εκδοτικού συγκροτήματος.</seg>
                    <seg xml:id="ParlaMint-GR_2017-01-18-S1-commons.seg862">Διότι, πράγματι, έχετε δίκιο να λέτε ότι αυτή η επιχείρηση έχει μεγάλα οικονομικά προβλήματα και, προφανώς, εάν δεν βρεθεί κάποιος επενδυτής ο οποίος θα επενδύσει πολλά χρήματα, κατά πάσα πιθανότητα αυτή η επιχείρηση δεν θα επιβιώσει. Αυτό σίγουρα είναι κάτι επώδυνο και τραυματικό για τους εργαζόμενους.</seg>
                    <seg xml:id="ParlaMint-GR_2017-01-18-S1-commons.seg863">Όμως, δεν κατάλαβα αυτά τα οποία είπατε εδώ πέρα, ότι, εάν υπάρχει κάποιου είδους διακομματική συναίνεση, μπορούμε να βρούμε ένα πλαίσιο το οποίο να ισχύει για όλες τις εταιρείες που έχουν αντίστοιχα προβλήματα. Θα ήθελα να μου το εξηγήσετε λίγο περισσότερο αυτό. Διότι, εάν είναι να φορτώσουμε πάλι τα χρέη των επιχειρήσεων στις πλάτες των Ελλήνων φορολογούμενων, εμείς σε τέτοιες λογικές δεν πρόκειται να συμμετέχουμε, κύριε Τσίπρα. Αυτά να τα ξεχάσετε!</seg>
                </u>
                <u xml:id="ParlaMint-GR_2017-01-18-S1-commons.u101" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg864">Ήσυχα, παρακαλώ! Ακούστε με προσοχή.</seg>
                </u>
                <u xml:id="ParlaMint-GR_2017-01-18-S1-commons.u102" ana="#regular" who="#ΜΗΤΣΟΤΑΚΗΣ_ΚΩΝΣΤΑΝΤΙΝΟΥ_ΚΥΡΙΑΚΟΣ">
                    <seg xml:id="ParlaMint-GR_2017-01-18-S1-commons.seg865">Μου έκανε εντύπωση και πρέπει να πω ότι αισθάνθηκα, κύριε Τσίπρα, ένα μικρό συναισθηματικό σκίρτημα, όταν μιλήσατε με τρεμάμενη φωνή για τους εργαζόμενους στον ΔΟΛ.</seg>
                    <seg xml:id="ParlaMint-GR_2017-01-18-S1-commons.seg866">Τους εργαζόμενους στα κανάλια, όταν τα κλείνατε, δεν τους σκεφθήκατε, κύριε Τσίπρα! Τότε δεν είδα το ίδιο συναισθηματικό ενδιαφέρον, όταν θέλατε να κλείσετε τα κανάλια.</seg>
                </u>
                <u xml:id="ParlaMint-GR_2017-01-18-S1-commons.u103" ana="#regular" who="#ΣΚΟΥΡΟΛΙΑΚΟΣ_ΛΟΥΚΑ_ΠΑΝΑΓΙΩΤΗΣ_ΠΑΝΟΣ">
                    <seg xml:id="ParlaMint-GR_2017-01-18-S1-commons.seg867">Κανάλι εσείς κλείσατε.</seg>
                </u>
                <u xml:id="ParlaMint-GR_2017-01-18-S1-commons.u104" ana="#regular" who="#ΤΡΙΑΝΤΑΦΥΛΛΙΔΗΣ_ΓΕΩΡΓΙΟΥ_ΑΛΕΞΑΝΔΡΟΣ_ΑΛΕΚΟΣ">
                    <seg xml:id="ParlaMint-GR_2017-01-18-S1-commons.seg868">Εσείς κλείσατε την ΕΡΤ. Απολύσατε τρεις χιλιάδες εργαζόμενους. Ποιος τα έκανε αυτά; Η μετεμψύχωσή σας;</seg>
                </u>
                <u xml:id="ParlaMint-GR_2017-01-18-S1-commons.u105" ana="#regular" who="#ΜΗΤΣΟΤΑΚΗΣ_ΚΩΝΣΤΑΝΤΙΝΟΥ_ΚΥΡΙΑΚΟΣ">
                    <seg xml:id="ParlaMint-GR_2017-01-18-S1-commons.seg869">Σε παρακαλώ πολύ! Κατέβασε τον τόνο της φωνής σου!</seg>
                </u>
                <u xml:id="ParlaMint-GR_2017-01-18-S1-commons.u106" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg870">Παρακαλώ, κύριε Τριανταφυλλίδη, δεν έχετε τον λόγο.</seg>
                    <seg xml:id="ParlaMint-GR_2017-01-18-S1-commons.seg871">Κύριε Πρόεδρε, συνεχίστε.</seg>
                </u>
                <u xml:id="ParlaMint-GR_2017-01-18-S1-commons.u107" ana="#regular" who="#ΜΗΤΣΟΤΑΚΗΣ_ΚΩΝΣΤΑΝΤΙΝΟΥ_ΚΥΡΙΑΚΟΣ">
                    <seg xml:id="ParlaMint-GR_2017-01-18-S1-commons.seg872">Κλείνω, κύριε Τσίπρα, με το αγαπημένο σας θέμα, το οποίο θέλετε κάθε φορά που βρισκόμαστε να το επαναφέρετε στον δημόσιο διάλογο. Επαναλάβατε για άλλη μια φορά ένα μεγάλο ψέμα, ότι η Νέα Δημοκρατία, όταν έρθει στην εξουσία, θα κάνει απολύσεις στο δημόσιο.</seg>
                    <seg xml:id="ParlaMint-GR_2017-01-18-S1-commons.seg873">Θα κάνουμε κάποια στιγμή μια αναλυτική συζήτηση - γιατί έχουμε καταθέσει και μια επίκαιρη ερώτηση - για το τεράστιο όργιο παράνομων μονιμοποιήσεων συμβασιούχων, το οποίο δρομολογεί η δική σας Κυβέρνηση και για το οποίο υπάρχουν ευθύνες, κύριε Τσίπρα. Και αυτές οι ευθύνες θα αποδοθούν, όταν έρθει η ώρα. Μην έχετε καμία αμφιβολία γι' αυτό.</seg>
                    <seg xml:id="ParlaMint-GR_2017-01-18-S1-commons.seg874">Προσέξτε καλά, σας προειδοποιώ να μην αγνοείτε αποφάσεις του Αρείου Πάγου, να μην παρεμβαίνετε στο Ελεγκτικό Συνέδριο, όπως κάνουν οι Υπουργοί σας, δίνοντας κατευθύνσεις οι οποίες δεν συνάδουν με το άρθρο 103 του Συντάγματος, το οποίο ρητά απαγορεύει τις μονιμοποιήσεις συμβασιούχων στο δημόσιο.</seg>
                    <seg xml:id="ParlaMint-GR_2017-01-18-S1-commons.seg875">Επαναλαμβάνω…</seg>
                </u>
                <u xml:id="ParlaMint-GR_2017-01-18-S1-commons.u108" ana="#regular" who="#ΓΚΑΡΑ_ΓΕΩΡΓΙΟΥ_ΑΝΑΣΤΑΣΙΑ_ΝΑΤΑΣΑ">
                    <seg xml:id="ParlaMint-GR_2017-01-18-S1-commons.seg876">Κάνατε το ίδιο…</seg>
                </u>
                <u xml:id="ParlaMint-GR_2017-01-18-S1-commons.u109" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg877">Παρακαλώ, κυρία Γκαρά.</seg>
                </u>
                <u xml:id="ParlaMint-GR_2017-01-18-S1-commons.u110" ana="#regular" who="#ΓΚΑΡΑ_ΓΕΩΡΓΙΟΥ_ΑΝΑΣΤΑΣΙΑ_ΝΑΤΑΣΑ">
                    <seg xml:id="ParlaMint-GR_2017-01-18-S1-commons.seg878">Εσείς ήσασταν Υπουργός…</seg>
                </u>
                <u xml:id="ParlaMint-GR_2017-01-18-S1-commons.u111" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg879">Κυρία Γκαρά, παρακαλώ πολύ, μη με αναγκάζετε να ονοματίζω. Σας παρακαλώ.</seg>
                </u>
                <u xml:id="ParlaMint-GR_2017-01-18-S1-commons.u112" ana="#regular" who="#ΜΗΤΣΟΤΑΚΗΣ_ΚΩΝΣΤΑΝΤΙΝΟΥ_ΚΥΡΙΑΚΟΣ">
                    <seg xml:id="ParlaMint-GR_2017-01-18-S1-commons.seg880">Επαναλαμβάνω, λοιπόν, και κλείνω με αυτό. Απολύσεις δεν θα κάνει η Νέα Δημοκρατία. Όμως…</seg>
                </u>
                <u xml:id="ParlaMint-GR_2017-01-18-S1-commons.u113" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg881">Κάντε ησυχία.</seg>
                </u>
                <u xml:id="ParlaMint-GR_2017-01-18-S1-commons.u114" ana="#regular" who="#ΜΗΤΣΟΤΑΚΗΣ_ΚΩΝΣΤΑΝΤΙΝΟΥ_ΚΥΡΙΑΚΟΣ">
                    <seg xml:id="ParlaMint-GR_2017-01-18-S1-commons.seg882">Θα γίνει, κύριε Τσίπρα, μια απόλυση. Και αυτή θα είναι η δική σας από τον εντολοδόχο ελληνικό λαό! Αυτή η απόλυση θα γίνει και θα γίνει και πολύ σύντομα!</seg>
                </u>
                <u xml:id="ParlaMint-GR_2017-01-18-S1-commons.u115" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg883">Ευχαριστούμε.</seg>
                    <seg xml:id="ParlaMint-GR_2017-01-18-S1-commons.seg884">Ο κ. Βασίλης Λεβέντης, ο Πρόεδρος της Κοινοβουλευτικής Ομάδας της Ένωσης Κεντρώων, έχει τον λόγο.</seg>
                    <seg xml:id="ParlaMint-GR_2017-01-18-S1-commons.seg885">Ο κ. Κουτσούμπας και ο κ. Μιχαλολιάκος δεν θα δευτερολογήσουν. Ο κ. Καμμένος δεν είχε πρωτολογήσει κιόλας, διότι είναι στην Αμερική με κυβερνητική αποστολή. Ύστερα, ενδεχομένως, θα μιλήσει και ο κ. Θεοδωράκης και θα κλείσουμε με τον Υπουργό.</seg>
                </u>
                <u xml:id="ParlaMint-GR_2017-01-18-S1-commons.u116" ana="#regular" who="#ΔΕΝΔΙΑΣ_ΣΠΥΡΙΔΩΝΟΣ_ΝΙΚΟΛΑΟΣ-ΓΕΩΡΓΙΟΣ">
                    <seg xml:id="ParlaMint-GR_2017-01-18-S1-commons.seg886">Ο Πρωθυπουργός;</seg>
                </u>
                <u xml:id="ParlaMint-GR_2017-01-18-S1-commons.u117" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg887">Έχει τριτολογία ο Πρωθυπουργός στο τέλος.</seg>
                </u>
                <u xml:id="ParlaMint-GR_2017-01-18-S1-commons.u118" ana="#regular" who="#ΤΣΙΑΡΑΣ_ΑΛΕΞΑΝΔΡΟΥ_ΚΩΝΣΤΑΝΤΙΝΟΣ">
                    <seg xml:id="ParlaMint-GR_2017-01-18-S1-commons.seg888">Θα τριτολογήσει ο Πρωθυπουργός;</seg>
                </u>
                <u xml:id="ParlaMint-GR_2017-01-18-S1-commons.u119" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg889">Εξ όσων γνωρίζω, ναι. Τι να σας πω, αυτό λέει το τυπικό.</seg>
                    <seg xml:id="ParlaMint-GR_2017-01-18-S1-commons.seg890">Ο κ. Λεβέντης έχει τον λόγο.</seg>
                </u>
                <u xml:id="ParlaMint-GR_2017-01-18-S1-commons.u120" ana="#regular" who="#ΛΕΒΕΝΤΗΣ_ΑΠΟΣΤΟΛΟΥ_ΒΑΣΙΛΗΣ">
                    <seg xml:id="ParlaMint-GR_2017-01-18-S1-commons.seg891">Ευχαριστώ πολύ, κύριε Πρόεδρε.</seg>
                    <seg xml:id="ParlaMint-GR_2017-01-18-S1-commons.seg892">Κύριοι Υπουργοί, κύριοι Υφυπουργοί, κυρίες και κύριοι Βουλευτές, βλέπω τη θέρμη με την οποία χειροκροτούσαν οι συριζαίοι τον κ. Τσίπρα και οι νεοδημοκράτες τον κ. Μητσοτάκη ως λαϊκούς ήρωες, οι οποίοι την ώρα που τους χειροκροτούσατε - όσοι τούς χειροκροτούσατε - έλεγαν τα τρωτά της άλλης πλευράς, δηλαδή ποιος έκλεψε από εκεί, ποιος έκανε από εκεί και έπεφτε χειροκρότημα.</seg>
                    <seg xml:id="ParlaMint-GR_2017-01-18-S1-commons.seg893">Φαίνεται ότι ξεχάσατε ότι υπάρχουν κάμερες και βλέπει κι ο λαός πως τα χειροκροτήματα δεν αφορούν τη λύση κάποιου προβλήματος, αλλά το αν έχει κλέφτες ο από εκεί ή διεφθαρμένους ο από εδώ.</seg>
                    <seg xml:id="ParlaMint-GR_2017-01-18-S1-commons.seg894">Σε κάποιο σημείο της πρωτολογίας του ο κ. Τσίπρας είπε: «Τι θέλετε να έρθετε, κύριε Μητσοτάκη, όταν θα έχει γίνει νεκροταφείο, όταν θα έχουν διαλυθεί όλα, να κάνετε τι;». Αυτό δεν το κατάλαβα. Είναι ομολογία του κ. Τσίπρα ότι τα κάνει όλα νεκροταφείο; Γιατί αυτό που είπε ήταν: «Όταν θα έρθετε, κύριε Μητσοτάκη, σε μία τέτοια εικόνα που θα έρθετε να κυβερνήσετε, να κάνετε τι, αφού θα τα έχω κάνει εγώ όλα ίσωμα;».</seg>
                </u>
                <u xml:id="ParlaMint-GR_2017-01-18-S1-commons.u121" ana="#regular" who="#ΜΠΑΛΑΟΥΡΑΣ_ΔΗΜΗΤΡΙΟΥ_ΓΕΡΑΣΙΜΟΣ">
                    <seg xml:id="ParlaMint-GR_2017-01-18-S1-commons.seg895">…(δεν ακούστηκε)</seg>
                </u>
                <u xml:id="ParlaMint-GR_2017-01-18-S1-commons.u122" ana="#regular" who="#ΛΕΒΕΝΤΗΣ_ΑΠΟΣΤΟΛΟΥ_ΒΑΣΙΛΗΣ">
                    <seg xml:id="ParlaMint-GR_2017-01-18-S1-commons.seg896">Εν πάση περιπτώσει, εντάξει, κύριε Μπαλαούρα, δεν είναι ωραία πράγματα αυτά να λέγονται στην Αίθουσα και να ακούει ο κόσμος «θα έρθετε, όταν θα τα έχω καταστρέψει όλα». Δεν είναι ωραίο πράγμα αυτό.</seg>
                </u>
                <u xml:id="ParlaMint-GR_2017-01-18-S1-commons.u123" ana="#regular" who="#ΜΠΑΛΑΟΥΡΑΣ_ΔΗΜΗΤΡΙΟΥ_ΓΕΡΑΣΙΜΟΣ">
                    <seg xml:id="ParlaMint-GR_2017-01-18-S1-commons.seg897">Ίσα, ίσα. Το αντίθετο είπε.</seg>
                </u>
                <u xml:id="ParlaMint-GR_2017-01-18-S1-commons.u124" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg898">Κύριε Μπαλαούρα, σας παρακαλώ.</seg>
                </u>
                <u xml:id="ParlaMint-GR_2017-01-18-S1-commons.u125" ana="#regular" who="#ΛΕΒΕΝΤΗΣ_ΑΠΟΣΤΟΛΟΥ_ΒΑΣΙΛΗΣ">
                    <seg xml:id="ParlaMint-GR_2017-01-18-S1-commons.seg899">Ο κ. Μητσοτάκης θέλει να κάνει τον μεταρρυθμιστή. Ουδεμία αντίρρηση. Ο καθένας μπορεί να κάνει ό,τι θέλει. Όμως, όταν ήταν στο Υπουργείο Διοικητικής Μεταρρύθμισης ούτε τη γραφειοκρατία πάταξε ούτε ηλεκτρονική διασύνδεση έκανε στα Υπουργεία ούτε τους αργομίσθους εντόπισε.</seg>
                    <seg xml:id="ParlaMint-GR_2017-01-18-S1-commons.seg900">Απλά, μερικές χιλιάδες άτομα τα ώθησε σε διάφορες υπηρεσίες και ήταν και αυτοί αργόμισθοι. Μπορεί στην παλαιότερη θέση κάποιοι να δούλευαν, να προσέφεραν κάποιο αποτέλεσμα. Συνάντησα κάποιους στα μουσεία - σας το έχω ξαναπεί - σε διάφορες υπηρεσίες και τους ρωτούσα: «Τι κάνετε εδώ;». Και μου έλεγαν: «Έχω τρία χρόνια ακόμη για να τελειώσω, γιατί μας έφεραν εδώ από τον ΟΣΕ, κύριε Λεβέντη.». Δεν μιλάμε για έναν, δύο και πέντε. Διάβαζαν εφημερίδες και κάπνιζαν τσιγάρο εκατοντάδες άτομα σε μία υπηρεσία.</seg>
                    <seg xml:id="ParlaMint-GR_2017-01-18-S1-commons.seg901">Άρα πώς είναι ένας να είναι μεταρρυθμιστής, όταν ούτε τη γραφειοκρατία πάταξε ούτε την ηλεκτρονική διασύνδεση των Υπουργείων πέτυχε ούτε την αργομισθία εκτόπισε; Να πει δηλαδή «εγώ, κύριε Λεβέντη μου, πήγα εκεί, στο τάδε μέρος του δημοσίου, στις ΔΕΚΟ, σε τρεις δήμους και έδιωξα αυτούς που καθόντουσαν και πληρωνόντουσαν εις βάρος της κοινωνίας».</seg>
                    <seg xml:id="ParlaMint-GR_2017-01-18-S1-commons.seg902">Βλέπω στην Αίθουσα αυτή να υπάρχει ένας άξονας κατά της Κυβέρνησης, για να πω την αλήθεια. Και η κ. Γεννηματά, δηλαδή με την ομιλία της, είδα ότι στράφηκε μόνο κατά του κ. Τσίπρα. Μόνο αυτός φταίει; Όταν η ίδια έκανε μνημόνιο με τον Σαμαρά, εκείνα τα μνημόνια ήταν καλά; Δεν έκοβαν συντάξεις; Γιατί σας είπα ότι με επισκέφθηκε ένας στρατηγός στο γραφείο μου και μου είπε ότι έπαιρνε 2.800 ευρώ. Ο Σαμαράς με τον Βενιζέλο και τον Γιωργάκη, τα πήγαν στα 1.300 ευρώ και ο Τσίπρας στα 1.050 ευρώ. Βέβαια και οι δύο προς στην ίδια κατεύθυνση, να «ξεβρακώνουν».</seg>
                    <seg xml:id="ParlaMint-GR_2017-01-18-S1-commons.seg903">Ήταν δηλαδή ωραία τα παλαιότερα μνημόνια και τούτα εδώ χάλασαν και βρωμάνε; Με ευκολία ο κ. Μητσοτάκης είπε κάποια στιγμή ότι θα κόψει από το κρασί τον φόρο, θα κόψει από τα νησιά τον ΦΠΑ, θα κόψει, θα κόψει και λοιπά. Πώς θα το κάνει; Τι θα πει στους ξένους; Και αυτοί θα του πουν «περάστε»;</seg>
                    <seg xml:id="ParlaMint-GR_2017-01-18-S1-commons.seg904">Αυτά είναι γελοία πράγματα, που μειώνουν την αξιοπιστία ολόκληρης της πολιτικής ζωής. Αν πρέπει, δηλαδή, για να πάρετε την εξουσία να πείτε ψέματα, να είστε προεξοφλημένα ψεύτες, είναι κακό. Γι' αυτό οι νέοι δεν ασχολούνται καθόλου με τα κοινά. Προχθές που ήμουν στα Γρεβενά, έβλεπα τους νέους να είναι στις καφετέριες και ν' ασχολούνται μόνο με ποδόσφαιρο. Αυτό πετύχατε, να ασχολούνται μόνο με ποδόσφαιρο.</seg>
                    <seg xml:id="ParlaMint-GR_2017-01-18-S1-commons.seg905">Αν πιστεύει ο κ. Μητσοτάκης ότι τον άκουσε ο κόσμος… Και τώρα αυτές τις ομιλίες, να έχετε υπ' όψιν σας, δεν τις ακούνε. Μου είπαν κάποιοι άνθρωποι: «Μόνο εσένα, κύριε Λεβέντη, βάζω. Τον έχω χαμηλωμένο τον ήχο και όταν μιλάς εσύ, σε ακούω. Όταν μιλάνε οι άλλοι, κλείνω τον ήχο.». Αυτό το λέω, απλά, επειδή δεν μου το έχει πει ένας. Αν μου το είχε πει ένας μόνο, δεν θα το έλεγα.</seg>
                    <seg xml:id="ParlaMint-GR_2017-01-18-S1-commons.seg906">Οι νέοι φεύγουν από την πολιτική και φεύγουν και από την Ελλάδα με αυτά που κάνετε, με το να λέει ο Μητσοτάκης ότι θα μειώσει τον φόρο εδώ, θα μειώσει τον φόρο εκεί. Από πού; Αφού εσείς, η Νέα Δημοκρατία, είστε κόμμα που θα υπηρετήσετε το μεγάλο κεφάλαιο. Τον φτωχό θα κοιτάξετε; Θα κοιτάξετε, δηλαδή, αυτόν που παίρνει 300 ευρώ, τον αγρότη; Αυτόν θα κοιτάξετε;</seg>
                    <seg xml:id="ParlaMint-GR_2017-01-18-S1-commons.seg907">Και ο Τσίπρας δεν νομιμοποιείται να λέει αυτά που λέει. Και ο Τσίπρας ψεύδεται. Και στον Τσίπρα τα είπα, ότι θα έχει τεράστιες ευθύνες, γιατί ξεκίνησε από το να σκίζει μνημόνια και να επιστρέφει μισθούς και έχει γίνει και αυτός «δήμιος» των συνταξιούχων, «δήμιος» των μισθωτών, έχει προξενήσει στρατιές ανέργων.</seg>
                    <seg xml:id="ParlaMint-GR_2017-01-18-S1-commons.seg908">Σχετικά με αυτό που λένε και διαφημίζουν οι τηλεοράσεις, ότι έχει περίσσευμα η Ελλάδα και ότι έβγαλε πλεόνασμα. Βέβαια, άμα δεν κινείται τίποτα και υπάρχει φοβία και πάνε όλοι και πληρώνουν τα τέλη κυκλοφορίας, πληρώνουν το ένα, πληρώνουν το άλλο, θα μείνει περίσσευμα. Όμως, περίσσευμα με τι ΑΕΠ; Με τι ΑΕΠ είναι; Έχετε μετρήσει το ΑΕΠ επί του οποίου υπάρχει περίσσευμα, για να δείτε το κατόρθωμα που κρύβεται κάτω από αυτή τη δήθεν επιτυχία;</seg>
                    <seg xml:id="ParlaMint-GR_2017-01-18-S1-commons.seg909">Εδώ υπάρχει και ένα άλλο ζήτημα - και για αυτό δευτερολόγησα - το θέμα του ευρώ. Έχετε καταφέρει το εξής. Βγήκε μια δημοσκόπηση ότι το 58% είναι κατά του ευρώ. Έτσι, οι τρελοί που πρεσβεύουν τη δραχμή χαίρονται, διότι - σου λέει - λίγα ακόμη λάθη να κάνει η Κυβέρνηση ή αυτή ή η επόμενη και ο κόσμος θα θέλει να φύγει από το ευρώ. Γιατί ο καθένας θεωρεί λανθασμένα ότι η κρίση οφείλεται στο ευρώ.</seg>
                    <seg xml:id="ParlaMint-GR_2017-01-18-S1-commons.seg910">Διότι και οι δημοσιογράφοι κάνουν το έγκλημα και βρίζουν τη Μέρκελ και το ευρώ και όχι τους Πρωθυπουργούς που διόριζαν, που έτρωγαν, που έπιναν, που έκαναν φαγοπότι. Όταν, δηλαδή, εδώ και επτά χρόνια φτιάχτηκαν δημοσιογραφικές καριέρες με το βρίσιμο των ξένων, βεβαίως ο κάθε απλός πολίτης θα πει ότι το ευρώ φταίει. Ποιος άλλος;</seg>
                    <seg xml:id="ParlaMint-GR_2017-01-18-S1-commons.seg911">Θα έρθει η ώρα να φύγουμε από το ευρώ και, ξέρετε, αυτή η ώρα είναι που περιμένει η Τουρκία, για να μας βάλει στο «καβατζέ» - πώς λέγεται - να μας βάλει το τυράκι και να μας έχει σαν ποντίκια. Η Τουρκία αυτό θέλει, να παίξει με την Ελλάδα, χωρίς να υπάρχει η ευρωπαϊκή αλληλεγγύη.</seg>
                    <seg xml:id="ParlaMint-GR_2017-01-18-S1-commons.seg912">Αυτό γιατί έγινε; Γιατί, όταν το 2009 ξέσπασε η κρίση, δεν υπήρξε το σθένος να κάνουμε τις μεταρρυθμίσεις και να πάρουμε σκληρά μέτρα. Δεν υπήρξε αυτό το σθένος. Άρχιζε ο Σαμαράς με το Ζάππειο 1 και το Ζάππειο 2, ο Τσίπρας έσκιζε μνημόνια και ο κάθε πολίτης έλεγε ότι φταίνε οι ξένοι. Βγήκαν και κάτι άλλοι τρελοί και έλεγαν ότι ήρθαν να μας πάρουν τα πετρέλαια, ότι ήρθαν εδώ οι ξένοι να μας πάρουν τις περιουσίες και τα πετρέλαια. Τα ακούει αυτά ο φτωχός, που του κόβουν τη σύνταξη, και άντε να βγάλει συμπέρασμα.</seg>
                    <seg xml:id="ParlaMint-GR_2017-01-18-S1-commons.seg913">Αν πετύχουμε με αυτές τις ηλίθιες τακτικές να φύγουμε από το ευρώ και να πάμε σε Grexit, θα έχουμε κάνει το μεγαλύτερο έγκλημα. Θα ήμασταν η χώρα που πέτυχε κάτι, ακούμπησε λίγο την τύχη της, και μόνη της, από την τρέλα της πολιτικής, τα έχασε όλα. Αυτή η χώρα θα είμαστε, κυρίες και κύριοι συνάδελφοι.</seg>
                    <seg xml:id="ParlaMint-GR_2017-01-18-S1-commons.seg914">Είπε η κ. Γεννηματά ότι, όταν έφερε την απλή αναλογική η ίδια, εκείνη την εποχή την πίστευε. Μετέπειτα, τώρα, προ τριμήνου, που τέθηκε θέμα ψηφοφορίας, δεν την ψήφισε. Ψήφισε την ενισχυμένη, για να έχει πενήντα έδρες ο Μητσοτάκης δώρο. Λέει ότι την εποχή εκείνη την πίστευε.</seg>
                    <seg xml:id="ParlaMint-GR_2017-01-18-S1-commons.seg915">Μα, το θέμα του εκλογικού νόμου είναι θέμα για το οποίο μπορούμε κάθε έξι μήνες, κάθε έναν χρόνο, να έχουμε άλλη άποψη; Είναι σοβαρό θέμα. Πρέπει να βάλουμε στο Σύνταγμα την απλή αναλογική, αν θέλουμε να γίνουμε σοβαρή χώρα. Τώρα, γιατί γελούν οι δεξιοί; Γελούν γιατί χάνουν την εξουσία.</seg>
                    <seg xml:id="ParlaMint-GR_2017-01-18-S1-commons.seg916">Ξέρετε, κύριοι του ΠΑΣΟΚ, εγώ σας εκτιμώ. Είναι πολιτική η διαφωνία μου. Εγώ δεν έχω τίποτα μαζί σας, αλλά δώσατε την ευκαιρία να κάνει τον γύρο του θριάμβου η Δεξιά. Και όταν κάνει τον γύρο του θριάμβου η Δεξιά, θα είναι κάποιοι υπεύθυνοι για τον γύρο του θριάμβου και θα είστε εσείς, του ΠΑΣΟΚ, που θα κάνετε συνεταιρισμό μαζί τους. Δεν θα υπάρχει άλλο κόμμα. Η Ένωση Κεντρώων, με αποστάτες που έριξαν τον Γεώργιο Παπανδρέου - η οικογένειά τους - δεν μπορεί να κάνει συνεταιρισμό.</seg>
                    <seg xml:id="ParlaMint-GR_2017-01-18-S1-commons.seg917">Σας ευχαριστώ.</seg>
                </u>
                <u xml:id="ParlaMint-GR_2017-01-18-S1-commons.u126" ana="#chair" who="#ΛΑΜΠΡΟΥΛΗΣ_ΑΡΙΣΤΕΙΔΗ_ΓΕΩΡΓΙΟΣ">
                    <seg xml:id="ParlaMint-GR_2017-01-18-S1-commons.seg918">Ευχαριστούμε τον κ. Λεβέντη.</seg>
                    <seg xml:id="ParlaMint-GR_2017-01-18-S1-commons.seg919">Τον λόγο έχει ο Πρόεδρος της Κοινοβουλευτικής Ομάδας του Ποταμιού κ. Θεοδωράκης για τη δευτερολογία του.</seg>
                </u>
                <u xml:id="ParlaMint-GR_2017-01-18-S1-commons.u127" ana="#regular" who="#ΘΕΟΔΩΡΑΚΗΣ_ΠΑΝΑΓΙΩΤΗ_ΣΤΑΥΡΟΣ">
                    <seg xml:id="ParlaMint-GR_2017-01-18-S1-commons.seg920">Ευχαριστώ, κύριε Πρόεδρε. Θα είμαι επιγραμματικός. Δεν θα χρειαστώ τα δέκα λεπτά.</seg>
                    <seg xml:id="ParlaMint-GR_2017-01-18-S1-commons.seg921">Δεν θέλω, κύριοι συνάδελφοι, να υπερασπιστώ τους προηγούμενους κυβερνώντες. Διακρίνω, όμως, κάτι οξύμωρο σε αυτά που συνήθως λέει ο κ. Τσίπρας. Διαμαρτύρεται συνέχεια για τη συνεργασία του ΠΑΣΟΚ με τη Νέα Δημοκρατία. Θα τον ακούσει κάποιος απ' έξω και θα πιστέψει ότι δεν κυβερνάει με έναν ακροδεξιό.</seg>
                    <seg xml:id="ParlaMint-GR_2017-01-18-S1-commons.seg922">Θεωρώ, λοιπόν, ότι είναι τουλάχιστον ανειλικρινές να αναφέρεσαι στο προηγούμενο καθεστώς, λέγοντας ότι είναι η Δεξιά με το Κέντρο που κυβερνούσε και σήμερα που κυβερνάς εσύ με την ακροδεξιά, με έναν ακροδεξιό πολιτικό να μη λες κουβέντα. Έλεος και λίγη αυτογνωσία!</seg>
                    <seg xml:id="ParlaMint-GR_2017-01-18-S1-commons.seg923">Κάλεσα τον κ. Τσίπρα να απαντήσει αν συμφωνεί με τις αγωγές και τα αυτόφωρα του κ. Καμμένου απέναντι στους δημοσιογράφους. Δεν πήρα καμμία απάντηση. Το ερώτημά μας θα παραμείνει.</seg>
                    <seg xml:id="ParlaMint-GR_2017-01-18-S1-commons.seg924">Άλλο θέμα. Υποβίβασε ο κ. Τσίπρας τον κ. Μουλόπουλο - δεν ξέρω αν το προσέξατε - στη θέση του πρώην Βουλευτή του ΣΥΡΙΖΑ. Ο κ. Μουλόπουλος έχει μια άλλη ιδιότητα, κύριοι συνάδελφοι. Είναι Πρόεδρος του Διοικητικού Συμβουλίου της «Αυγής» σήμερα.</seg>
                    <seg xml:id="ParlaMint-GR_2017-01-18-S1-commons.seg925">Τέλος πάντων, όντως πρέπει να σώσουμε τον ΔΟΛ και τους εργαζόμενους και να βρούμε μια επιχειρηματική λύση χωρίς θαλασσοδάνεια. Και τον Μαρινόπουλο δεν έπρεπε να σώσουμε; Έπρεπε. Έστειλε ο κ. Τσίπρας τον κ. Σκουρλέτη να αναλάβει τον Μαρινόπουλο;</seg>
                </u>
                <u xml:id="ParlaMint-GR_2017-01-18-S1-commons.u128" ana="#regular" who="#ΓΚΑΡΑ_ΓΕΩΡΓΙΟΥ_ΑΝΑΣΤΑΣΙΑ_ΝΑΤΑΣΑ">
                    <seg xml:id="ParlaMint-GR_2017-01-18-S1-commons.seg926">Έτσι λειτουργούν τα ιδιωτικά...</seg>
                </u>
                <u xml:id="ParlaMint-GR_2017-01-18-S1-commons.u129" ana="#chair" who="#ΛΑΜΠΡΟΥΛΗΣ_ΑΡΙΣΤΕΙΔΗ_ΓΕΩΡΓΙΟΣ">
                    <seg xml:id="ParlaMint-GR_2017-01-18-S1-commons.seg927">Παρακαλώ, μη διακόπτετε.</seg>
                </u>
                <u xml:id="ParlaMint-GR_2017-01-18-S1-commons.u130" ana="#regular" who="#ΘΕΟΔΩΡΑΚΗΣ_ΠΑΝΑΓΙΩΤΗ_ΣΤΑΥΡΟΣ">
                    <seg xml:id="ParlaMint-GR_2017-01-18-S1-commons.seg928">Στέλνει δηλαδή το κυβερνητικό κόμμα σε κάθε επιχείρηση, που πρέπει να σωθεί, έναν κομματικό έμπιστο, ανώτερο στέλεχος, για να τη σώσει; Αστειότητες. Είναι σαφές ότι προσπαθεί το μακρύ χέρι του ΣΥΡΙΖΑ, μετά την αποτυχία στα κανάλια, να ελέγξει τις εξελίξεις στον ΔΟΛ και διά αυτού, πιστεύω, το «MEGA».</seg>
                    <seg xml:id="ParlaMint-GR_2017-01-18-S1-commons.seg929">Σας είπα πριν ότι η συμφωνία στρώνεται. Και είναι συγκεκριμένο το ενδιαφέρον του εργολάβου, του κ. Μπόμπολα. Έκανε και τις συναντήσεις με τους Υπουργούς, για να σώσει - υποτίθεται - τον ΔΟΛ, όπως έχει σώσει και τον «Πήγασο».</seg>
                    <seg xml:id="ParlaMint-GR_2017-01-18-S1-commons.seg930">Επί της ουσίας, ο κ. Τσίπρας είπε κάτι σωστό, που εγώ δεν θα το απορρίψω. Είμαστε σύμφωνοι ότι πρέπει να γίνει μια προσπάθεια διάσωσης των εντύπων και όχι διάσωσης των ιδιοκτητών των εντύπων. Και αυτή η προσπάθεια έχει γίνει στο εξωτερικό. Αυτή η προσπάθεια έχει γίνει στη Γαλλία επί Σαρκοζί, έχει γίνει στην Ιταλία επί Ρέντσι. Πρέπει να το κάνουμε.</seg>
                    <seg xml:id="ParlaMint-GR_2017-01-18-S1-commons.seg931">Δεν πρέπει να μείνει η χώρα χωρίς έντυπα, ανεξαρτήτως τις διαφορές που έχουμε εμείς ή εσείς ή οι άλλοι με κάποιο από αυτά. Υπάρχουν αποφάσεις, που έχουν παρθεί στην Ευρωπαϊκή Ένωση. Νομίζω ότι, μακριά από λαϊκισμούς και δημαγωγίες, θα πρέπει να πάρουμε την ευθύνη και να αποφασίσουμε να σώσουμε τους δημοσιογράφους των εντύπων και να μην παραδώσουμε την ενημέρωση μόνο στον χαοτικό κόσμο του διαδικτύου.</seg>
                    <seg xml:id="ParlaMint-GR_2017-01-18-S1-commons.seg932">Θα αναφερθώ σύντομα στο θέμα του εκλογικού νόμου. Η άποψή μας είναι ότι υπήρξατε δειλοί και συντηρητικοί. Σας είχαμε προτείνει τρία πράγματα, τα οποία ζητάει όλη η ελληνική κοινωνία και δεν τολμήσατε να τα κάνετε.</seg>
                    <seg xml:id="ParlaMint-GR_2017-01-18-S1-commons.seg933">Πρώτον, η ψήφος των ανθρώπων που είναι στο εξωτερικό, των παιδιών μας που έφυγαν. Γιατί δεν ψηφίζουν; Γιατί αποφασίζετε να ρίξετε «μαύρο» σε αυτή την επιλογή που θα μπορούσαν να κάνουν; Γιατί λέτε από τώρα ότι αυτοί οι άνθρωποι, όποτε και να γίνουν εκλογές, δεν θα ψηφίσουν, δεν θα πάρουν απόφαση για τη χώρα τους; Είναι μια συντηρητική, δειλή επιλογή. Και δεν έχετε απάντηση γιατί το κάνετε, διότι τεχνικά πια είναι πάρα πολύ εύκολο.</seg>
                    <seg xml:id="ParlaMint-GR_2017-01-18-S1-commons.seg934">Σας προτείναμε επίσης το σπάσιμο των μεγάλων περιφερειών, που παλαιότερα λέγατε ότι είναι τα εκκολαπτήρια της διαφθοράς. Ούτε αυτό δεχθήκατε να το κάνετε. Δεν το ήθελε και ο κ. Λεβέντης και ο κ. Τσίπρας υποχώρησε.</seg>
                    <seg xml:id="ParlaMint-GR_2017-01-18-S1-commons.seg935">Το τρίτο που προτείναμε είναι ένα αναλογικό μπόνους. Το πρώτο κόμμα να παίρνει ένα μπόνους, ανάλογα με τη δύναμή του. Όταν δηλαδή ένα κόμμα έχει 40%, να παίρνει είκοσι έδρες, όταν έχει 50%, να παίρνει είκοσι πέντε έδρες. Ούτε αυτό δεχθήκατε να το συζητήσετε.</seg>
                    <seg xml:id="ParlaMint-GR_2017-01-18-S1-commons.seg936">Άρα και στον εκλογικό νόμο κάνετε τυχοδιωκτικές επιλογές, ανάλογα με το τι σας συμφέρει κάθε φορά. Όπως αντιλαμβάνεστε, εάν κάποιος κάνει ευκαιριακές επιλογές και τυχοδιωκτικές πολιτικές, στο τέλος μένει μόνος του χωρίς συμμάχους σε κανένα θέμα.</seg>
                    <seg xml:id="ParlaMint-GR_2017-01-18-S1-commons.seg937">Τώρα, σε ό,τι αφορά τη μεγάλη εικόνα, την οικονομία και την αξιολόγηση, εγώ δεν έχω καταλάβει ειλικρινά - και θα ήθελα στην τριτολογία του ο κ. Τσίπρας να το ξεκαθαρίσει - αν πρέπει να φύγει το ΔΝΤ. Πρέπει να φύγει το ΔΝΤ; Αυτή είναι η άποψη; Γιατί ακούω από Υπουργούς και το ένα και το άλλο.</seg>
                    <seg xml:id="ParlaMint-GR_2017-01-18-S1-commons.seg938">Θέλετε να φύγει, λοιπόν, το ΔΝΤ και να μείνετε μόνοι με τον κ. Σόιμπλε; Αυτή τη στιγμή είναι προς όφελος της χώρας να φύγει το ΔΝΤ και να μείνει χωρίς αντίπαλο η απαίτηση του κ. Σόιμπλε για μεγάλα πλεονάσματα; Στην υπόθεση του χρέους το ΔΝΤ έχει αρνητική θέση; Θέλουμε μια συγκεκριμένη απάντηση από την Κυβέρνηση, πέρα από τις γενικές, στερεότυπες ιδεολογικές αναφορές.</seg>
                    <seg xml:id="ParlaMint-GR_2017-01-18-S1-commons.seg939">Για μας, κυρίες και κύριοι, η αναβολή δεν είναι ο δρόμος. Πρέπει να προχωρήσουμε. Οι ξεχασμένοι Έλληνες δεν έχουν άλλη υπομονή. Και αυτό αφορά τους αγρότες, αφορά τους ανέργους, αφορά τους δημιουργικούς Έλληνες. Αυτή είναι η σκέψη μας. Πρέπει, λοιπόν, να βρούμε το θάρρος να στρέψουμε το βλέμμα μας στην κοινωνία, να ζήσουμε μέσα σε αυτή και να μη ζει ο καθένας στον μικρόκοσμο που δημιουργεί ο κομματικός του μηχανισμός.</seg>
                    <seg xml:id="ParlaMint-GR_2017-01-18-S1-commons.seg940">Σας ευχαριστώ.</seg>
                </u>
                <u xml:id="ParlaMint-GR_2017-01-18-S1-commons.u131" ana="#chair" who="#ΛΑΜΠΡΟΥΛΗΣ_ΑΡΙΣΤΕΙΔΗ_ΓΕΩΡΓΙΟΣ">
                    <seg xml:id="ParlaMint-GR_2017-01-18-S1-commons.seg941">Ευχαριστούμε τον κ. Θεοδωράκη.</seg>
                    <seg xml:id="ParlaMint-GR_2017-01-18-S1-commons.seg942">Θα δώσουμε τώρα τον λόγο στον Υπουργό Αγροτικής Ανάπτυξης και Τροφίμων κ. Αποστόλου για τη δευτερολογία του.</seg>
                    <seg xml:id="ParlaMint-GR_2017-01-18-S1-commons.seg943">Ορίστε, κύριε Υπουργέ, έχετε τον λόγο.</seg>
                </u>
                <u xml:id="ParlaMint-GR_2017-01-18-S1-commons.u132" ana="#regular" who="#ΑΠΟΣΤΟΛΟΥ_ΔΗΜΗΤΡΙΟΥ_ΕΥΑΓΓΕΛΟΣ">
                    <seg xml:id="ParlaMint-GR_2017-01-18-S1-commons.seg944">Θα είμαι σύντομος, κύριε Πρόεδρε.</seg>
                    <seg xml:id="ParlaMint-GR_2017-01-18-S1-commons.seg945">Επειδή ακούστηκαν ανακρίβειες σχετικά με το Πρόγραμμα Αγροτικής Ανάπτυξης, θέλω να σταθώ μόνο σε αυτό. Είπε ο κ. Μητσοτάκης ότι τον Νοέμβριο με δελτίο Τύπου ο κ. Κεφαλογιάννης, ο Ευρωβουλευτής, αναφέρθηκε σε μια χαμηλή απορροφητικότητα.</seg>
                    <seg xml:id="ParlaMint-GR_2017-01-18-S1-commons.seg946">Κατ' αρχάς, δεν είναι τον Νοέμβριο, είναι στις 6 Οκτωβρίου. Άρα δεν είναι οπωσδήποτε ενήμερος για το τι έχει συμβεί μέχρι 31-12-2016. Τα στοιχεία, λοιπόν, τα δικά μας δείχνουν ακριβώς ότι έχουμε μια απορροφητικότητα 17% κι έχουμε το συνολικό ποσό 656 εκατομμύρια ευρώ.</seg>
                    <seg xml:id="ParlaMint-GR_2017-01-18-S1-commons.seg947">Τα καταθέτω, γιατί πραγματικά η παραπληροφόρηση σήμερα ειδικά αλλά και για άλλα θέματα ήταν φοβερή.</seg>
                </u>
                <u xml:id="ParlaMint-GR_2017-01-18-S1-commons.u133" ana="#regular" who="#ΚΑΣΑΠΙΔΗΣ_ΔΗΜΟΣΘΕΝΗ_ΓΕΩΡΓΙΟΣ">
                    <seg xml:id="ParlaMint-GR_2017-01-18-S1-commons.seg948">Ποια μέτρα είναι, κύριε Υπουργέ, αυτά που είπατε;</seg>
                </u>
                <u xml:id="ParlaMint-GR_2017-01-18-S1-commons.u134" ana="#regular" who="#ΑΠΟΣΤΟΛΟΥ_ΔΗΜΗΤΡΙΟΥ_ΕΥΑΓΓΕΛΟΣ">
                    <seg xml:id="ParlaMint-GR_2017-01-18-S1-commons.seg949">Μισό λεπτό. Μην παίρνετε την κουβέντα από το στόμα μου.</seg>
                    <seg xml:id="ParlaMint-GR_2017-01-18-S1-commons.seg950">Επειδή επαναλαμβάνετε σχετικά με τις προκηρύξεις των μέτρων, σας είπα, λοιπόν, προηγουμένως, μέσα στον έναν χρόνο τι διαδικασίες έγιναν για να εγκριθεί το πρόγραμμα και ξέρετε οι ίδιοι ότι αυτό που είχατε καταθέσει τον Ιούλιο απορρίφθηκε, με τις γνωστές διαδικασίες. Εμείς, λοιπόν, και επικαιροποιήσαμε και αρχίσαμε να υλοποιούμε, θα έλεγα, την εφαρμογή.</seg>
                    <seg xml:id="ParlaMint-GR_2017-01-18-S1-commons.seg951">Ήδη, λοιπόν, αυτές τις μέρες έχουμε προκηρύξει ή βρίσκονται σε διαδικασία προκήρυξης σε δύο ή τρεις μέρες, πέντε μέτρα 1,5 δισ. ευρώ. Αν θέλετε, να σας πω τα μέτρα. Ήδη το ένα μέτρο, που αφορά τις ενισχύσεις των παραγωγών σε ορεινές, μειονεκτικές περιοχές, έχει πληρωθεί κιόλας και αφορά τα 244 εκατομμύρια στην εξισωτική, τα οποία ούτε καν έλαβε υπ' όψιν του ο κ. Μητσοτάκης, όταν κατέθεσε το συγκεκριμένο έντυπο.</seg>
                    <seg xml:id="ParlaMint-GR_2017-01-18-S1-commons.seg952">Υπάρχει και το άλλο το μέτρο, που αφορά τους νέους αγρότες, το οποίο ξέρετε όλοι. Απλώς οι παρατάσεις που κάνουμε είναι γιατί το πληροφορικό σύστημα - και δεν εξαρτάται από μας αυτό - δεν μπορεί να κλείσει τη συγκεκριμένη διαδικασία. Όμως έχει ολοκληρωθεί η υποβολή των συγκεκριμένων αιτημάτων και αφορά δώδεκα χιλιάδες νέους αγρότες. Είναι 241 εκατομμύρια ευρώ.</seg>
                    <seg xml:id="ParlaMint-GR_2017-01-18-S1-commons.seg953">Έχει ήδη προκηρυχθεί η πρόσκληση για την επιλογή τοπικών ομάδων δράσης του προγράμματος «LEADER». Το ξέρετε αυτό το πρόγραμμα. Μιλάμε για ένα επιχειρησιακό πρόγραμμα με 322 εκατομμύρια ευρώ δαπάνη.</seg>
                    <seg xml:id="ParlaMint-GR_2017-01-18-S1-commons.seg954">Ήδη έγινε συνέντευξη και δημοσιοποιήθηκε το μέτρο που αφορά στη βιολογική γεωργία, που έχουμε 443 εκατομμύρια ευρώ δαπάνη.</seg>
                </u>
                <u xml:id="ParlaMint-GR_2017-01-18-S1-commons.u135" ana="#regular" who="#ΚΑΣΑΠΙΔΗΣ_ΔΗΜΟΣΘΕΝΗ_ΓΕΩΡΓΙΟΣ">
                    <seg xml:id="ParlaMint-GR_2017-01-18-S1-commons.seg955">Δεν προκηρύχθηκε αυτό!</seg>
                </u>
                <u xml:id="ParlaMint-GR_2017-01-18-S1-commons.u136" ana="#regular" who="#ΑΠΟΣΤΟΛΟΥ_ΔΗΜΗΤΡΙΟΥ_ΕΥΑΓΓΕΛΟΣ">
                    <seg xml:id="ParlaMint-GR_2017-01-18-S1-commons.seg956">Σας λέω ότι είναι θέμα μιας με δύο ημερών. Είναι τεχνικά ζητήματα, τα οποία έχουν ήδη ολοκληρωθεί. Δώσαμε και συνέντευξη Τύπου προχθές και παρουσιάσαμε το θέμα. Υπάρχει μια διαδικασία. Τουλάχιστον όσοι έχουν σχέση με τον χώρο ξέρουν ότι είναι τεχνικές λεπτομέρειες και τίποτε άλλο.</seg>
                    <seg xml:id="ParlaMint-GR_2017-01-18-S1-commons.seg957">Επίσης, έχουμε το πρόγραμμα που αφορά την κατάρτιση των νέων γεωργών, που σε πρώτη φάση θα έχουμε τα 11 εκατομμύρια. Είναι ένα πρόγραμμα το οποίο διαχειρίζεται ο «ΕΛΓΟ - ΔΗΜΗΤΡΑ».</seg>
                    <seg xml:id="ParlaMint-GR_2017-01-18-S1-commons.seg958">Προγραμματίζεται εντός του πρώτου τριμήνου του 2017 η μεταποίηση και εμπορία των γεωργικών προϊόντων, ύψους 250 εκατομμυρίων ευρώ. Ήδη η σχετική υπουργική απόφαση έχει δοθεί για διαβούλευση.</seg>
                    <seg xml:id="ParlaMint-GR_2017-01-18-S1-commons.seg959">Επίσης, το μέτρο που αφορά την ενίσχυση και την ενθάρρυνση των επενδύσεων για την αυτοπαραγωγή ενέργειας μέσα από ανανεώσιμες πηγές ενέργειας και εννοούμε ιδιαίτερα τα φωτοβολταϊκά τόξα, που μέσα και από συμπράξεις απαντάμε και σε ένα μεγάλο πρόβλημα που έχει ο αγροτικός χώρος, ειδικά στη φυτική παραγωγή, το κόστος ενέργειας. Θα έχουμε παραγωγή ενέργειας μέσα από συμπράξεις για ίδια κατανάλωση και βεβαίως ό,τι περισσεύει θα μπει στο δίκτυο της ΔΕΗ. Αυτή είναι μεγάλη παρέμβαση στο κόστος παραγωγής.</seg>
                    <seg xml:id="ParlaMint-GR_2017-01-18-S1-commons.seg960">Βεβαίως, ήδη ετοιμάζουμε αυτό που είπα προηγουμένως, που αφορά στους συμβούλους και είναι ένα μέτρο που πραγματικά θα μας βοηθήσει ιδιαίτερα, για να έχουμε γεωτεχνικούς εφαρμογών σε όλη την Ελλάδα.</seg>
                    <seg xml:id="ParlaMint-GR_2017-01-18-S1-commons.seg961">Κλείνω με το μέτρο 5.2. Είναι το γνωστό μέτρο που θέλουμε να χρησιμοποιήσουμε για την αποκατάσταση ζημιών σε πάγιες εγκαταστάσεις της φυτικής και της ζωικής παραγωγής. Επειδή είδα εδώ τον κ. Μπαλαούρα, έχουμε ζητήματα που αφορούν στις θερμοκηπιακές μονάδες Ηλείας, που πρόκειται για καινοτόμες επενδύσεις, τις οποίες έχουμε ανάγκη ως χώρα. Μέσα από το συγκεκριμένο μέτρο, το 5.2, θα αποκαταστήσουμε τις ζημιές. Υπάρχει περίπτωση να φτάσουμε μέχρι την κάλυψη του 100% των ζημιών.</seg>
                    <seg xml:id="ParlaMint-GR_2017-01-18-S1-commons.seg962">Άρα, όσον αφορά στην αξιοποίηση του Προγράμματος Αγροτικής Ανάπτυξης, έχουμε μπει σε έναν δρόμο. Θέλουμε αυτά τα συγκεκριμένα χρήματα να έχουν πραγματικό στόχο την υπηρέτηση της αγροτικής δραστηριότητας. Μην ξεχνάτε ότι είχαμε προηγούμενα Προγράμματα Αγροτικής Ανάπτυξης και ψάχνατε να βρείτε καμπαναριά, πλατείες και δρόμους, για να απορροφήσετε και να διαθέσετε τα συγκεκριμένα χρήματα.</seg>
                    <seg xml:id="ParlaMint-GR_2017-01-18-S1-commons.seg963">Αυτά, λοιπόν, τα χρήματα που έχουμε θα τα διαχειριστούμε με τρόπο που θα υπηρετήσουν την αγροτική δραστηριότητα.</seg>
                </u>
                <u xml:id="ParlaMint-GR_2017-01-18-S1-commons.u137" ana="#chair" who="#ΛΑΜΠΡΟΥΛΗΣ_ΑΡΙΣΤΕΙΔΗ_ΓΕΩΡΓΙΟΣ">
                    <seg xml:id="ParlaMint-GR_2017-01-18-S1-commons.seg964">Ευχαριστούμε τον κύριο Υπουργό.</seg>
                    <seg xml:id="ParlaMint-GR_2017-01-18-S1-commons.seg965">Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας μαθητές και μαθήτριες και τέσσερις εκπαιδευτικοί συνοδοί τους από το 11ο Δημοτικό Σχολείο Νέας Ιωνίας Μαγνησίας.</seg>
                    <seg xml:id="ParlaMint-GR_2017-01-18-S1-commons.seg966">Η Βουλή τούς καλωσορίζει.</seg>
                    <seg xml:id="ParlaMint-GR_2017-01-18-S1-commons.seg967">Τον λόγο έχει για τη δευτερολογία του ο Αναπληρωτής Υπουργός Αγροτικής Ανάπτυξης και Τροφίμων κ. Τσιρώνης.</seg>
                </u>
                <u xml:id="ParlaMint-GR_2017-01-18-S1-commons.u138" ana="#regular" who="#ΤΣΙΡΩΝΗΣ_ΓΕΩΡΓΙΟΥ_ΙΩΑΝΝΗΣ">
                    <seg xml:id="ParlaMint-GR_2017-01-18-S1-commons.seg968">Ευχαριστώ, κύριε Πρόεδρε.</seg>
                    <seg xml:id="ParlaMint-GR_2017-01-18-S1-commons.seg969">Θα αναγκαστώ και εγώ να μιλήσω δύο λεπτά για θέματα που δεν είναι του αγροτικού τομέα, τα οποία δυστυχώς μονοπώλησαν σε κάποιες τοποθετήσεις. Ειλικρινά σας λέω ότι δεν με ενδιαφέρει καθόλου εάν αυτός που διοικεί τον ΔΟΛ ή οποιονδήποτε ΔΟΛ λέγεται Μουλόπουλος ή Ψυχάρης. Αυτό που ενδιαφέρει τον πολίτη είναι ότι επί δεκαετίες απόψεις πολύ σημαντικές για την ελληνική κοινωνία κόπηκαν από τα ΜΜΕ.</seg>
                    <seg xml:id="ParlaMint-GR_2017-01-18-S1-commons.seg970">Αναφέρομαι και θα το λέω συνέχεια, ότι το μέγα σκάνδαλο της Ολυμπιάδας και οι άνθρωποι που το κατήγγειλαν και έλεγαν ότι οδηγούμαστε στην οικονομική καταστροφή, ουδέποτε προβλήθηκε από τα ΜΜΕ του καθεστώτος. Θάφτηκε!</seg>
                    <seg xml:id="ParlaMint-GR_2017-01-18-S1-commons.seg971">Αυτό, λοιπόν, που εσείς αποκαλείτε δήθεν πολυφωνία είναι η δυνατότητα μιας μονοφωνίας καθεστωτικής που ίσχυσε επί δεκαετίες. Ακόμη και σήμερα, κομβικά ζητήματα της πολιτικής σκηνής, όπως το θέμα της TTIP, δεν έχουν περάσει στα ελληνικά ΜΜΕ.</seg>
                    <seg xml:id="ParlaMint-GR_2017-01-18-S1-commons.seg972">Ενημερώνονται οι Ευρωπαίοι πολίτες, οι Γερμανοί, οι Γάλλοι, αλλά εμείς τίποτα, μηδέν! Αυτό είναι το μεγάλο πρόβλημα στα ΜΜΕ της Ελλάδας και όχι το αν είναι ο κ. Ψυχάρης ή ο κ. Μουλόπουλος.</seg>
                    <seg xml:id="ParlaMint-GR_2017-01-18-S1-commons.seg973">Λυπήθηκα πάρα πολύ που άκουσα ότι έδωσε, λέει, η κ. Δούρου το έργο του Φαληρικού Όρμου στην «ΑΚΤΩΡ». Μα, ειλικρινά, είναι αυτός τρόπος να μιλάμε στη Βουλή; Ήταν δημόσιος διεθνής διαγωνισμός με τα πάντα, απόλυτα σωστός. Συμμετείχαν οκτώ εταιρείες, εκ των οποίων οι δυο είναι ξένες εταιρείες - και έχω τα στοιχεία μπροστά μου - και την πήρε ο ανάδοχος με έκπτωση 54%. Δηλαδή, τι έπρεπε να γίνει;</seg>
                    <seg xml:id="ParlaMint-GR_2017-01-18-S1-commons.seg974">Πρέπει καθετί που γίνεται στην Ελλάδα επί των ημερών μας να το κάνετε και αυτό σκάνδαλο; Κρίνετε, λοιπόν, εξ ιδίων. Λυπάμαι που το λέω. Δεν μπορούμε να συζητάμε σε αυτή τη βάση, σε μια βάση διαρκούς σκανδαλολογίας, χωρίς στοιχεία. Να ακούσω πώς είναι δυνατόν αυτό το πράγμα να θεωρείται σκάνδαλο ή να εγκαλείται στη Βουλή - και μάλιστα, απούσα - η περιφερειάρχης.</seg>
                    <seg xml:id="ParlaMint-GR_2017-01-18-S1-commons.seg975">Θα γυρίσω τώρα στον αγροτικό τομέα και θα κλείσω με αυτόν. Όταν μιλάμε για επιχειρηματικότητα στον αγροτικό τομέα και λέμε - έτσι ευχολογικά - ότι πρέπει να πάει το ελληνικό προϊόν στο ευρωπαϊκό ράφι, πρέπει να ξέρουμε, πρώτα από όλα, για τι μιλάμε.</seg>
                    <seg xml:id="ParlaMint-GR_2017-01-18-S1-commons.seg976">Η ελληνική παραγωγή πάσχει σήμερα - αν μιλήσετε με τους παραγωγούς και ξεχάσετε τις κομματικές παρωπίδες, θα το διαπιστώσετε - γιατί δεν μπορεί να εγγυηθεί στο ευρωπαϊκό σουπερμάρκετ σταθερή ποσότητα. Ρωτήστε οποιονδήποτε Γερμανό βουλευτή, ρωτήστε οποιονδήποτε παραγωγό. Δεν μπορούμε να μπούμε, γιατί δεν έχουμε σταθερές ποσότητες. Και δεν έχουμε σταθερές ποσότητες, γιατί δεν έχουμε ελληνικά logistics.</seg>
                    <seg xml:id="ParlaMint-GR_2017-01-18-S1-commons.seg977">Άρα δεν είναι ότι επειδή πετάμε στον αέρα μια φράση και παριστάνουμε και λέμε «ζήτω η επιχειρηματικότητα», λύσαμε το πρόβλημα.</seg>
                    <seg xml:id="ParlaMint-GR_2017-01-18-S1-commons.seg978">Είναι πάρα πολύ σημαντικό ότι ο Έλληνας παραγωγός ή θα πάει μέσω μεσαζόντων - θα πουλήσει στον Ιταλό, για να το πω πολύ απλά, το λάδι των 4 ευρώ για να το πακετάρει ο Ιταλός και να το στείλει με τα δικά του logistics με 17 και 18 και 20 ευρώ το λάδι το αγνό παρθένο στην ευρωπαϊκή αγορά - ή θα πρέπει να αυτοοργανωθεί ο ίδιος.</seg>
                    <seg xml:id="ParlaMint-GR_2017-01-18-S1-commons.seg979">Αυτό ξέρετε πάρα πολύ καλά, μιας και δεν είναι όλα ευχολόγια για να τα κάνει όλα το κράτος από πάνω, ότι πρέπει να γίνει με συνεργασία των αγροτών με την πολιτεία.</seg>
                    <seg xml:id="ParlaMint-GR_2017-01-18-S1-commons.seg980">Το δεύτερο ζήτημα που αναφέρθηκε - και τελειώνω με αυτό, κύριε Πρόεδρε - είναι το ζήτημα της χρηματοδότησης. Πάρα πολλοί είπαν, επιτέλους, για την Αγροτική Τράπεζα και τον τρόπο με τον οποίο την εξαχρείωσαν, την εκμηδένισαν και την κατέστρεψαν. Είναι τεράστιο εργαλείο.</seg>
                    <seg xml:id="ParlaMint-GR_2017-01-18-S1-commons.seg981">Ξέρετε, λοιπόν - όσοι τουλάχιστον ακούτε και διαβάζετε και ασχολείστε ουσιαστικά και όχι για να κάνουμε εδώ μια φθηνή αντιπολίτευση - ότι το παγκόσμιο εργαλείο, το οποίο μπορεί να λύσει το πρόβλημα αυτό είναι οι λεγόμενες «ηθικές τράπεζες», είναι ένα εργαλείο τραπεζών, δηλαδή - γιατί δεν είναι ηθικολογικός ο όρος, για να το καταλάβουν και οι τηλεθεάτριες και οι τηλεθεατές που τυχόν μας παρακολουθούν - που υπάρχει σε όλον τον κόσμο, το οποίο χρηματοδοτεί μονάδες χωρίς πιστοληπτική ικανότητα, όχι με κριτήριο το τι μπορούν να βάλουν εγγύηση, αλλά το πόσο καλή και βιώσιμη είναι η ιδέα που καταθέτουν στην τράπεζα από επιχειρηματική, οικολογική και κοινωνική άποψη. Τέτοιες προτάσεις είναι που χρηματοδοτούν οι λεγόμενες «ηθικές τράπεζες».</seg>
                    <seg xml:id="ParlaMint-GR_2017-01-18-S1-commons.seg982">Η δεύτερη διευκόλυνση της «ηθικής τράπεζας» είναι ότι χρηματοδοτεί το τοκοχρεολύσιο που εξαρτάται από την απόδοση της χρονιάς. Δηλαδή, αν μια χρονιά κάποιος αγρότης έχει κακή απόδοση, δεν του «βάζουν το μαχαίρι στον λαιμό».</seg>
                    <seg xml:id="ParlaMint-GR_2017-01-18-S1-commons.seg983">Με αυτά τα δυο κριτήρια, λοιπόν, λειτουργούν οι «ηθικές τράπεζες» σε όλον τον κόσμο.</seg>
                    <seg xml:id="ParlaMint-GR_2017-01-18-S1-commons.seg984">Όμως, σας λέω ότι, όταν προσπαθήσαμε επί των ημερών σας να φτιάξουμε τέτοιες τράπεζες - και πρέπει να έχουμε τέτοιες τράπεζες - κολλήσαμε στον τοίχο του καρτέλ που εσείς υποστηρίζατε και δεν μπόρεσαν να γίνουν.</seg>
                    <seg xml:id="ParlaMint-GR_2017-01-18-S1-commons.seg985">Σήμερα, λοιπόν, σας ενημερώνω - και κλείνω με αυτό - ότι έχουμε ξεκινήσει διερεύνηση για να αποκτήσει και η Ελλάδα, όπως και άλλες χώρες, «ηθική τράπεζα», για να λύσουμε αυτό το πρόβλημα.</seg>
                    <seg xml:id="ParlaMint-GR_2017-01-18-S1-commons.seg986">Ευχαριστώ.</seg>
                </u>
                <u xml:id="ParlaMint-GR_2017-01-18-S1-commons.u139" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg987">Ευχαριστούμε, κύριε Υπουργέ.</seg>
                    <seg xml:id="ParlaMint-GR_2017-01-18-S1-commons.seg988">Κυρίες και κύριοι συνάδελφοι, ολοκληρώθηκε η συζήτηση προ ημερησίας διατάξεως, σύμφωνα με το άρθρο 143 του Κανονισμού της Βουλής, που διεξήχθη με πρωτοβουλία της Προέδρου της Κοινοβουλευτικής Ομάδας της Δημοκρατικής Συμπαράταξης ΠΑΣΟΚ - ΔΗΜΑΡ κ. Φωτεινής Γεννηματά, σε επίπεδο Αρχηγών Κομμάτων, σχετικά με τον πρωτογενή τομέα και τους αγρότες.</seg>
                    <seg xml:id="ParlaMint-GR_2017-01-18-S1-commons.seg989">Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</seg>
                </u>
                <vocal type="shouting">
                    <desc>Μάλιστα, μάλιστα.</desc>
                </vocal>
                <u xml:id="ParlaMint-GR_2017-01-18-S1-commons.u140" ana="#chair" who="#ΒΟΥΤΣΗΣ_ΓΕΩΡΓΙΟΥ_ΝΙΚΟΛΑΟΣ">
                    <seg xml:id="ParlaMint-GR_2017-01-18-S1-commons.seg990">Με τη συναίνεση του Σώματος και ώρα 17.14΄ λύεται η συνεδρίαση για αύριο, ημέρα Πέμπτη 19 Ιανουαρίου 2017 και ώρα 9.30΄, με αντικείμενο εργασιών του Σώματος α) κοινοβουλευτικό έλεγχο: συζήτηση επικαίρων ερωτήσεων και β) νομοθετική εργασία: σύμφωνα με την ημερήσια διάταξη που έχει διανεμηθεί.</seg>
                </u>
            </div>
        </body>
    </text>
</TEI>
